<html>
<head>
<title>सस्वर ऋग्वेद संहिता (मंडल: 04)</title>
<meta charset='utf-8'/>
<link rel='stylesheet' type='text/css' href='https://daithal.github.io/saswara-rigveda/style/RV-Devanagari.css'>
</head>
<body>
<h1 class='simpHtmlH1'>|| श्री॒ गु॒रु॒भ्यो॒ न॒मः॒ हरिः ॐ ||</h1>
<h2 class='simpHtmlH1'>|| ऋग्वेद संहिता ||</h2>
<hr><h6 style='font-family: Arial, Helvetica, sans-serif'>For any questions, suggestions or participation in the project, contact Dayananda Aithal at dithal29 at gmail dot com<br>Mantra classification is following this convention
{मंडल, सूक्त, मंत्र}, {मंडल, अनुवाक, सूक्त, मंत्र}, {अष्टक, अध्याय, वर्ग, मंत्र}, {सूक्त संख्या, मन्त्र संख्या}<br> [Last updated on: 04-Aug-2024 16:05:08]</h6>
<hr>
<table>
<tbody>
<tr>
<td class='SuktaLabel'>[1] त्वांह्यग्नइति विंशत्यृचस्य सूक्तस्य गौतमोवामदेवोग्निर्द्वितीयादिचतसृणामग्निवरुणौ त्रिष्टुप् आद्यास्तिस्रः क्रमेणाष्ट्यतिजगतीधृतयः |</td>
</tr>
<tr>
<td class='VargaColorType2'>त्वां ह्य॑ग्ने॒ सद॒मित्‌ स॑म॒न्यवो᳚ दे॒वासो᳚ दे॒वम॑र॒तिं न्ये᳚रि॒र इति॒ क्रत्वा᳚ न्येरि॒रे |<span class='RishiDevChandas'>{गौतमो वामदेवः | अग्निः | अष्टिः}</span><p>अम॑र्त्यं यजत॒ मर्त्ये॒ष्वा दे॒वमादे᳚वं जनत॒ प्रचे᳚तसं॒ विश्व॒मादे᳚वं जनत॒ प्रचे᳚तसम् ||<span class='MantraNumbering'>{1/20}{4.1.1}{4.1.1.1}{3.4.12.1}{297, 3053}</span></td>
</tr>
<tr>
<td class='VargaColorType2'>स भ्रात॑रं॒ वरु॑णमग्न॒ आ व॑वृत्स्व दे॒वाँ, अच्छा᳚ सुम॒ती य॒ज्ञव॑नसं॒ ज्येष्ठं᳚ य॒ज्ञव॑नसम् |<span class='RishiDevChandas'>{गौतमो वामदेवः | अग्निः वरुणौ | अतिजगती}</span><p>ऋ॒तावा᳚नमादि॒त्यं च॑र्षणी॒धृतं॒ राजा᳚नं चर्षणी॒धृत᳚म् ||<span class='MantraNumbering'>{2/20}{4.1.2}{4.1.1.2}{3.4.12.2}{297, 3054}</span></td>
</tr>
<tr>
<td class='VargaColorType2'>सखे॒ सखा᳚यम॒भ्या व॑वृत्स्वा॒शुं न च॒क्रं रथ्ये᳚व॒ रंह्या॒स्मभ्यं᳚ दस्म॒ रंह्या᳚ |<span class='RishiDevChandas'>{गौतमो वामदेवः | अग्निः वरुणौ | धृतिः}</span><p>अग्ने᳚ मृळी॒कं वरु॑णे॒ सचा᳚ विदो म॒रुत्सु॑ वि॒श्वभा᳚नुषु |<span class='RishiDevChandas'>{गौतमो वामदेवः | अग्निः वरुणौ | धृतिः}</span><p>तो॒काय॑ तु॒जे शु॑शुचान॒ शं कृ॑ध्य॒स्मभ्यं᳚ दस्म॒ शं कृ॑धि ||<span class='MantraNumbering'>{3/20}{4.1.3}{4.1.1.3}{3.4.12.3}{297, 3055}</span></td>
</tr>
<tr>
<td class='VargaColorType2'>त्वं नो᳚, अग्ने॒ वरु॑णस्य वि॒द्वान्‌ दे॒वस्य॒ हेळोऽव॑ यासिसीष्ठाः |<span class='RishiDevChandas'>{गौतमो वामदेवः | अग्निः वरुणौ | त्रिष्टुप्}</span><p>यजि॑ष्ठो॒ वह्नि॑तमः॒ शोशु॑चानो॒ विश्वा॒ द्वेषां᳚सि॒ प्र मु॑मुघ्य॒स्मत् ||<span class='MantraNumbering'>{4/20}{4.1.4}{4.1.1.4}{3.4.12.4}{297, 3056}</span></td>
</tr>
<tr>
<td class='VargaColorType2'>स त्वं नो᳚, अग्नेऽव॒मो भ॑वो॒ती नेदि॑ष्ठो, अ॒स्या, उ॒षसो॒ व्यु॑ष्टौ |<span class='RishiDevChandas'>{गौतमो वामदेवः | अग्निः वरुणौ | त्रिष्टुप्}</span><p>अव॑ यक्ष्व नो॒ वरु॑णं॒ ररा᳚णो वी॒हि मृ॑ळी॒कं सु॒हवो᳚ न एधि ||<span class='MantraNumbering'>{5/20}{4.1.5}{4.1.1.5}{3.4.12.5}{297, 3057}</span></td>
</tr>
<tr>
<td class='VargaColorType1'>अ॒स्य श्रेष्ठा᳚ सु॒भग॑स्य सं॒दृग् दे॒वस्य॑ चि॒त्रत॑मा॒ मर्त्ये᳚षु |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>शुचि॑ घृ॒तं न त॒प्तमघ्न्या᳚याः स्पा॒र्हा दे॒वस्य॑ मं॒हने᳚व धे॒नोः ||<span class='MantraNumbering'>{6/20}{4.1.6}{4.1.1.6}{3.4.13.1}{297, 3058}</span></td>
</tr>
<tr>
<td class='VargaColorType1'>त्रिर॑स्य॒ ता प॑र॒मा स᳚‌न्ति स॒त्या स्पा॒र्हा दे॒वस्य॒ जनि॑मान्य॒ग्नेः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>अ॒न॒‌न्ते, अ॒‌न्तः परि॑वीत॒ आगा॒च्छुचिः॑ शु॒क्रो, अ॒र्यो रोरु॑चानः ||<span class='MantraNumbering'>{7/20}{4.1.7}{4.1.1.7}{3.4.13.2}{297, 3059}</span></td>
</tr>
<tr>
<td class='VargaColorType1'>स दू॒तो विश्वेद॒भि व॑ष्टि॒ सद्मा॒ होता॒ हिर᳚ण्यरथो॒ रंसु॑जिह्वः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>रो॒हिद॑श्वो वपु॒ष्यो᳚ वि॒भावा॒ सदा᳚ र॒ण्वः पि॑तु॒मती᳚व सं॒सत् ||<span class='MantraNumbering'>{8/20}{4.1.8}{4.1.1.8}{3.4.13.3}{297, 3060}</span></td>
</tr>
<tr>
<td class='VargaColorType1'>स चे᳚तय॒ननु॑षो य॒ज्ञब᳚‌न्धुः॒ प्र तं म॒ह्या र॑श॒नया᳚ नय‌न्ति |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>स क्षे᳚त्यस्य॒ दुर्या᳚सु॒ साध᳚न्‌ दे॒वो मर्त॑स्य सधनि॒त्वमा᳚प ||<span class='MantraNumbering'>{9/20}{4.1.9}{4.1.1.9}{3.4.13.4}{297, 3061}</span></td>
</tr>
<tr>
<td class='VargaColorType1'>स तू नो᳚, अ॒ग्निर्न॑यतु प्रजा॒नन्नच्छा॒ रत्नं᳚ दे॒वभ॑क्तं॒ यद॑स्य |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>धि॒या यद्‌ विश्वे᳚, अ॒मृता॒, अकृ᳚ण्व॒न्‌ द्यौष्पि॒ता ज॑नि॒ता स॒त्यमु॑क्षन् ||<span class='MantraNumbering'>{10/20}{4.1.10}{4.1.1.10}{3.4.13.5}{297, 3062}</span></td>
</tr>
<tr>
<td class='VargaColorType2'>स जा᳚यत प्रथ॒मः प॒स्त्या᳚सु म॒हो बु॒ध्ने रज॑सो, अ॒स्य योनौ᳚ |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>अ॒पाद॑शी॒र्षा गु॒हमा᳚नो॒, अ‌न्ता॒योयु॑वानो वृष॒भस्य॑ नी॒ळे ||<span class='MantraNumbering'>{11/20}{4.1.11}{4.1.1.11}{3.4.14.1}{297, 3063}</span></td>
</tr>
<tr>
<td class='VargaColorType2'>प्र शर्ध॑ आर्त प्रथ॒मं वि॑प॒न्याँ, ऋ॒तस्य॒ योना᳚ वृष॒भस्य॑ नी॒ळे |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>स्पा॒र्हो युवा᳚ वपु॒ष्यो᳚ वि॒भावा᳚ स॒प्त प्रि॒यासो᳚ऽजनय‌न्त॒ वृष्णे᳚ ||<span class='MantraNumbering'>{12/20}{4.1.12}{4.1.1.12}{3.4.14.2}{297, 3064}</span></td>
</tr>
<tr>
<td class='VargaColorType2'>अ॒स्माक॒मत्र॑ पि॒तरो᳚ मनु॒ष्या᳚, अ॒भि प्र से᳚दुर्^इ॒तमा᳚शुषा॒णाः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>अश्म᳚व्रजाः सु॒दुघा᳚ व॒व्रे, अ॒‌न्तरुदु॒स्रा, आ᳚जन्नु॒षसो᳚ हुवा॒नाः ||<span class='MantraNumbering'>{13/20}{4.1.13}{4.1.1.13}{3.4.14.3}{297, 3065}</span></td>
</tr>
<tr>
<td class='VargaColorType2'>ते म᳚र्मृजत ददृ॒वांसो॒, अद्रिं॒ तदे᳚षाम॒न्ये, अ॒भितो॒ वि वो᳚चन् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>प॒श्वय᳚‌न्त्रासो, अ॒भि का॒रम॑र्चन् वि॒द‌न्त॒ ज्योति॑षकृ॒प‌न्त॑ धी॒भिः ||<span class='MantraNumbering'>{14/20}{4.1.14}{4.1.1.14}{3.4.14.4}{297, 3066}</span></td>
</tr>
<tr>
<td class='VargaColorType2'>ते ग᳚व्य॒ता मन॑सा दृ॒ध्रमु॒ब्धं गा ये᳚मा॒नं परि॒ ष‌न्त॒मद्रि᳚म् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>दृ॒ळ्हं नरो॒ वच॑सा॒ दैव्ये᳚न व्र॒जं गोम᳚‌न्तमु॒शिजो॒ वि व᳚व्रुः ||<span class='MantraNumbering'>{15/20}{4.1.15}{4.1.1.15}{3.4.14.5}{297, 3067}</span></td>
</tr>
<tr>
<td class='VargaColorType1'>ते म᳚न्वत प्रथ॒मं नाम॑ धे॒नोस्त्रिः स॒प्त मा॒तुः प॑र॒माणि॑ वि‌न्दन् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>तज्जा᳚न॒तीर॒भ्य॑नूषत॒ व्रा, आ॒विर्हु॑वदरु॒णीर॒शसा॒ गोः ||<span class='MantraNumbering'>{16/20}{4.1.16}{4.1.1.16}{3.4.15.1}{297, 3068}</span></td>
</tr>
<tr>
<td class='VargaColorType1'>नेश॒त्तमो॒ दुधि॑तं॒ रोच॑त॒ द्यौरुद्दे॒व्या, उ॒षसो᳚ भा॒नुर॑र्त |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>आ सूर्यो᳚ बृह॒तसि॑ष्ठ॒दज्राँ᳚, ऋ॒जु मर्ते᳚षु वृजि॒ना च॒ पश्य॑न् ||<span class='MantraNumbering'>{17/20}{4.1.17}{4.1.1.17}{3.4.15.2}{297, 3069}</span></td>
</tr>
<tr>
<td class='VargaColorType1'>आदित्‌ प॒श्चा बु॑बुधा॒ना व्य॑ख्य॒न्नादिद्‌ रत्नं᳚ धारय‌न्त॒ द्युभ॑क्तम् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>विश्वे॒ विश्वा᳚सु॒ दुर्या᳚सु दे॒वा मित्र॑ धि॒ये व॑रुण स॒त्यम॑स्तु ||<span class='MantraNumbering'>{18/20}{4.1.18}{4.1.1.18}{3.4.15.3}{297, 3070}</span></td>
</tr>
<tr>
<td class='VargaColorType1'>अच्छा᳚ वोचेय शुशुचा॒नम॒ग्निं होता᳚रं वि॒श्वभ॑रसं॒ यजि॑ष्ठम् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>शुच्यूधो᳚, अतृण॒न्न गवा॒म‌न्धो॒ न पू॒तं परि॑षिक्तमं॒शोः ||<span class='MantraNumbering'>{19/20}{4.1.19}{4.1.1.19}{3.4.15.4}{297, 3071}</span></td>
</tr>
<tr>
<td class='VargaColorType1'>विश्वे᳚षा॒मदि॑तिर॒ज्ञिया᳚नां॒ विश्वे᳚षा॒मति॑थि॒रानु॑षाणाम् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>अ॒ग्निर्दे॒वाना॒मव॑ आवृणा॒नः सु॑मृळी॒को भ॑वतु जा॒तवे᳚दाः ||<span class='MantraNumbering'>{20/20}{4.1.20}{4.1.1.20}{3.4.15.5}{297, 3072}</span></td>
</tr>
<tr>
<td class='SuktaLabel'>[2] योमर्त्येष्विति विंशत्यृचस्य सूक्तस्य गौतमोवामदेवोग्निस्त्रिष्टुप् |</td>
</tr>
<tr>
<td class='VargaColorType2'>यो मर्त्ये᳚ष्व॒मृत॑ ऋ॒तावा᳚ दे॒वो दे॒वेष्व॑र॒तिरि॒धायि॑ |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>होता॒ यजि॑ष्ठो म॒ह्ना शु॒चध्यै᳚ ह॒व्यैर॒ग्निरनु॑ष ईर॒यध्यै᳚ ||<span class='MantraNumbering'>{1/20}{4.2.1}{4.1.2.1}{3.4.16.1}{298, 3073}</span></td>
</tr>
<tr>
<td class='VargaColorType2'>इ॒ह त्वं सू᳚नो सहसो नो, अ॒द्य जा॒तो जा॒ताँ, उ॒भयाँ᳚, अ॒‌न्तर॑ग्ने |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>दू॒त ई᳚यसे युयुजा॒न ऋ॑ष्व ऋजुमु॒ष्कान्‌ वृष॑णः शु॒क्राँश्च॑ ||<span class='MantraNumbering'>{2/20}{4.2.2}{4.1.2.2}{3.4.16.2}{298, 3074}</span></td>
</tr>
<tr>
<td class='VargaColorType2'>अत्या᳚ वृध॒स्नू रोहि॑ता घृ॒तस्नू᳚ ऋ॒तस्य॑ मन्ये॒ मन॑सा॒ जवि॑ष्ठा |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>अ॒‌न्तरी᳚यसे, अरु॒षा यु॑जा॒नो यु॒ष्माँश्च॑ दे॒वान्‌ विश॒ आ च॒ मर्ता॑न् ||<span class='MantraNumbering'>{3/20}{4.2.3}{4.1.2.3}{3.4.16.3}{298, 3075}</span></td>
</tr>
<tr>
<td class='VargaColorType2'>अ॒र्य॒मणं॒ वरु॑णं मि॒त्रमे᳚षा॒मि‌न्द्रा॒विष्णू᳚ म॒रुतो᳚, अ॒श्विनो॒त |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>स्वश्वो᳚, अग्ने सु॒रथः॑ सु॒राधा॒, एदु॑ वह सुह॒विषे॒ जना᳚य ||<span class='MantraNumbering'>{4/20}{4.2.4}{4.1.2.4}{3.4.16.4}{298, 3076}</span></td>
</tr>
<tr>
<td class='VargaColorType2'>गोमाँ᳚, अ॒ग्नेऽवि॑माँ, अ॒श्वी य॒ज्ञो नृ॒वत्स॑खा॒ सद॒मिद॑प्रमृ॒ष्यः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>इळा᳚वाँ, ए॒षो, अ॑सुर प्र॒जावा᳚न्‌ दी॒र्घो र॒यिः पृ॑थुबु॒ध्नः स॒भावा॑न् ||<span class='MantraNumbering'>{5/20}{4.2.5}{4.1.2.5}{3.4.16.5}{298, 3077}</span></td>
</tr>
<tr>
<td class='VargaColorType1'>यस्त॑ इ॒ध्मं ज॒भर॑त्‌ सिष्विदा॒नो मू॒र्धानं᳚ वा त॒तप॑ते त्वा॒या |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>भुव॒स्तस्य॒ स्वत॑वाँः पा॒युर॑ग्ने॒ विश्व॑स्मात्‌ सीमघाय॒त उ॑रुष्य ||<span class='MantraNumbering'>{6/20}{4.2.6}{4.1.2.6}{3.4.17.1}{298, 3078}</span></td>
</tr>
<tr>
<td class='VargaColorType1'>यस्ते॒ भरा॒दन्नि॑यते चि॒दन्नं᳚ नि॒शिष॑न॒‌न्द्रमति॑थिमु॒दीर॑त् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>आ दे᳚व॒युरि॒नध॑ते दुरो॒णे तस्मि᳚न्‌ र॒यिर्ह्रु॒वो, अ॑स्तु॒ दास्वा॑न् ||<span class='MantraNumbering'>{7/20}{4.2.7}{4.1.2.7}{3.4.17.2}{298, 3079}</span></td>
</tr>
<tr>
<td class='VargaColorType1'>यस्त्वा᳚ दो॒षा य उ॒षसि॑ प्र॒शंसा᳚त् प्रि॒यं वा᳚ त्वा कृ॒णव॑ते ह॒विष्मा॑न् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>अश्वो॒ न स्वे दम॒ आ हे॒म्यावा॒न्‌ तमंह॑सः पीपरो दा॒श्वांस᳚म् ||<span class='MantraNumbering'>{8/20}{4.2.8}{4.1.2.8}{3.4.17.3}{298, 3080}</span></td>
</tr>
<tr>
<td class='VargaColorType1'>यस्तुभ्य॑मग्ने, अ॒मृता᳚य॒ दाश॒द् दुव॒स्त्वे कृ॒णव॑ते य॒तस्रु॑क् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>न स रा॒या श॑शमा॒नो वि यो᳚ष॒न्नैन॒मंहः॒ परि॑ वरदघा॒योः ||<span class='MantraNumbering'>{9/20}{4.2.9}{4.1.2.9}{3.4.17.4}{298, 3081}</span></td>
</tr>
<tr>
<td class='VargaColorType1'>यस्य॒ त्वम॑ग्ने, अध्व॒रं जुजो᳚षो दे॒वो मर्त॑स्य॒ सुधि॑तं॒ ररा᳚णः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>प्री॒तेद॑स॒द्धोत्रा॒ सा य॑वि॒ष्ठाऽसा᳚म॒ यस्य॑ विध॒तो वृ॒धासः॑ ||<span class='MantraNumbering'>{10/20}{4.2.10}{4.1.2.10}{3.4.17.5}{298, 3082}</span></td>
</tr>
<tr>
<td class='VargaColorType2'>चित्ति॒मचि॑त्तिं चिनव॒द्‌ वि वि॒द्वान् पृ॒ष्ठेव॑ वी॒ता वृ॑जि॒ना च॒ मर्ता॑न् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>रा॒ये च॑ नः स्वप॒त्याय॑ देव॒ दितिं᳚ च॒ रास्वादि॑तिमुरुष्य ||<span class='MantraNumbering'>{11/20}{4.2.11}{4.1.2.11}{3.4.18.1}{298, 3083}</span></td>
</tr>
<tr>
<td class='VargaColorType2'>क॒विं श॑शासुः क॒वयोऽद॑ब्धा निधा॒रय᳚‌न्तो॒ दुर्या᳚स्वा॒योः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>अत॒स्त्वं दृश्याँ᳚, अग्न ए॒तान् प॒ड्भिः प॑श्ये॒रद्भु॑ताँ, अ॒र्य एवैः᳚ ||<span class='MantraNumbering'>{12/20}{4.2.12}{4.1.2.12}{3.4.18.2}{298, 3084}</span></td>
</tr>
<tr>
<td class='VargaColorType2'>त्वम॑ग्ने वा॒घते᳚ सु॒प्रणी᳚तिः सु॒तसो᳚माय विध॒ते य॑विष्ठ |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>रत्नं᳚ भर शशमा॒नाय॑ घृष्वे पृ॒थु श्च॒‌न्द्रमव॑से चर्षणि॒प्राः ||<span class='MantraNumbering'>{13/20}{4.2.13}{4.1.2.13}{3.4.18.3}{298, 3085}</span></td>
</tr>
<tr>
<td class='VargaColorType2'>अधा᳚ ह॒ यद्‌ व॒यम॑ग्ने त्वा॒या प॒ड्भिर्हस्ते᳚भिषकृ॒मा त॒नूभिः॑ |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>रथं॒ न क्र‌न्तो॒, अप॑सा भु॒रिजो᳚रृ॒तं ये᳚मुः सु॒ध्य॑ आशुषा॒णाः ||<span class='MantraNumbering'>{14/20}{4.2.14}{4.1.2.14}{3.4.18.4}{298, 3086}</span></td>
</tr>
<tr>
<td class='VargaColorType2'>अधा᳚ मा॒तुरु॒षसः॑ स॒प्त विप्रा॒ जाये᳚महि प्रथ॒मा वे॒धसो॒ नॄन् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>दि॒वस्पु॒त्रा, अङ्गि॑रसो भवे॒माऽद्रिं᳚ रुजेम ध॒निनं᳚ शु॒च‌न्तः॑ ||<span class='MantraNumbering'>{15/20}{4.2.15}{4.1.2.15}{3.4.18.5}{298, 3087}</span></td>
</tr>
<tr>
<td class='VargaColorType1'>अधा॒ यथा᳚ नः पि॒तरः॒ परा᳚सः प्र॒त्नासो᳚, अग्न ऋ॒तमा᳚शुषा॒णाः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>शुचीद॑य॒न्‌ दीधि॑तिमुक्थ॒शासः॒, क्षामा᳚ भि॒‌न्द‌न्तो᳚, अरु॒णीरप᳚ व्रन् ||<span class='MantraNumbering'>{16/20}{4.2.16}{4.1.2.16}{3.4.19.1}{298, 3088}</span></td>
</tr>
<tr>
<td class='VargaColorType1'>सु॒कर्मा᳚णः सु॒रुचो᳚ देव॒य‌न्तोऽयो॒ न दे॒वा जनि॑मा॒ धम᳚‌न्तः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>शु॒च‌न्तो᳚, अ॒ग्निं व॑वृ॒ध‌न्त॒ इ‌न्द्र॑मू॒र्वं गव्यं᳚ परि॒षद᳚‌न्तो, अग्मन् ||<span class='MantraNumbering'>{17/20}{4.2.17}{4.1.2.17}{3.4.19.2}{298, 3089}</span></td>
</tr>
<tr>
<td class='VargaColorType1'>आ यू॒थेव॑ क्षु॒मति॑ प॒श्वो, अ॑ख्यद् दे॒वानां॒ यज्जनि॒मा‌न्त्यु॑ग्र |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>मर्ता᳚नां चिदु॒र्वशी᳚रकृप्रन् वृ॒धे चि॑द॒र्य उप॑रस्या॒योः ||<span class='MantraNumbering'>{18/20}{4.2.18}{4.1.2.18}{3.4.19.3}{298, 3090}</span></td>
</tr>
<tr>
<td class='VargaColorType1'>अक᳚र्म ते॒ स्वप॑सो, अभूम ऋ॒तम॑वस्रन्नु॒षसो᳚ विभा॒तीः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>अनू᳚नम॒ग्निं पु॑रु॒धा सु॑श्च॒‌न्द्रं दे॒वस्य॒ मर्मृ॑जत॒षारु॒ चक्षुः॑ ||<span class='MantraNumbering'>{19/20}{4.2.19}{4.1.2.19}{3.4.19.4}{298, 3091}</span></td>
</tr>
<tr>
<td class='VargaColorType1'>ए॒ता ते᳚, अग्न उ॒चथा᳚नि वे॒धोऽवो᳚चाम क॒वये॒ ता जु॑षस्व |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>उच्छो᳚चस्व कृणु॒हि वस्य॑सो नो म॒हो रा॒यः पु॑रुवार॒ प्र य᳚‌न्धि ||<span class='MantraNumbering'>{20/20}{4.2.20}{4.1.2.20}{3.4.19.5}{298, 3092}</span></td>
</tr>
<tr>
<td class='SuktaLabel'>[3] आवोराजानमिति षोडशर्चस्य सूक्तस्य गौतमोवामदेव आद्यायारुद्रोद्वितीयादीनामग्निस्त्रिष्टुप् |</td>
</tr>
<tr>
<td class='VargaColorType2'>आ वो॒ राजा᳚नमध्व॒रस्य॑ रु॒द्रं होता᳚रं सत्य॒यजं॒ रोद॑स्योः |<span class='RishiDevChandas'>{गौतमो वामदेवः | रुद्रः, अग्निः | त्रिष्टुप्}</span><p>अ॒ग्निं पु॒रा त॑नयि॒त्नोर॒चित्ता॒द्धिर᳚ण्यरूप॒मव॑से कृणुध्वम् ||<span class='MantraNumbering'>{1/16}{4.3.1}{4.1.3.1}{3.4.20.1}{299, 3093}</span></td>
</tr>
<tr>
<td class='VargaColorType2'>अ॒यं योनि॑षकृ॒मा यं व॒यं ते᳚ जा॒येव॒ पत्य॑ उश॒ती सु॒वासाः᳚ |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>अ॒र्वा॒ची॒नः परि॑वीतो॒ नि षी᳚दे॒मा, उ॑ ते स्वपाक प्रती॒चीः ||<span class='MantraNumbering'>{2/16}{4.3.2}{4.1.3.2}{3.4.20.2}{299, 3094}</span></td>
</tr>
<tr>
<td class='VargaColorType2'>आ॒शृ॒ण्व॒ते, अदृ॑पिताय॒ मन्म॑ नृ॒चक्ष॑से सुमृळी॒काय॑ वेधः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>दे॒वाय॑ श॒स्तिम॒मृता᳚य शंस॒ ग्रावे᳚व॒ सोता᳚ मधु॒षुद्‌ यमी॒ळे ||<span class='MantraNumbering'>{3/16}{4.3.3}{4.1.3.3}{3.4.20.3}{299, 3095}</span></td>
</tr>
<tr>
<td class='VargaColorType2'>त्वं चि᳚न्नः॒ शम्या᳚, अग्ने, अ॒स्या, ऋ॒तस्य॑ बोध्यृतचित्‌ स्वा॒धीः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>क॒दा त॑ उ॒क्था स॑ध॒माद्या᳚नि क॒दा भ॑व‌न्ति स॒ख्या गृ॒हे ते᳚ ||<span class='MantraNumbering'>{4/16}{4.3.4}{4.1.3.4}{3.4.20.4}{299, 3096}</span></td>
</tr>
<tr>
<td class='VargaColorType2'>क॒था ह॒ तद्‌ वरु॑णाय॒ त्वम॑ग्ने क॒था दि॒वे ग॑र्हसे॒ कन्न॒ आगः॑ |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>क॒था मि॒त्राय॑ मी॒ळ्हुषे᳚ पृथि॒व्यै ब्रवः॒ कद᳚र्य॒म्णे कद्‌ भगा᳚य ||<span class='MantraNumbering'>{5/16}{4.3.5}{4.1.3.5}{3.4.20.5}{299, 3097}</span></td>
</tr>
<tr>
<td class='VargaColorType1'>कद्‌ धिष्ण्या᳚सु वृधसा॒नो, अ॑ग्ने॒ कद्‌ वाता᳚य॒ प्रत॑वसे शुभं॒ये |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>परि॑ज्मने॒ नास॑त्याय॒ क्षे ब्रवः॒ कद॑ग्ने रु॒द्राय॑ नृ॒घ्ने ||<span class='MantraNumbering'>{6/16}{4.3.6}{4.1.3.6}{3.4.21.1}{299, 3098}</span></td>
</tr>
<tr>
<td class='VargaColorType1'>क॒था म॒हे पु॑ष्टिम्भ॒राय॑ पू॒ष्णे कद्‌ रु॒द्राय॒ सुम॑खाय हवि॒र्दे |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>कद्‌ विष्ण॑व उरुगा॒याय॒ रेतो॒ ब्रवः॒ कद॑ग्ने॒ शर॑वे बृह॒त्यै ||<span class='MantraNumbering'>{7/16}{4.3.7}{4.1.3.7}{3.4.21.2}{299, 3099}</span></td>
</tr>
<tr>
<td class='VargaColorType1'>क॒था शर्धा᳚य म॒रुता᳚मृ॒ताय॑ क॒था सू॒रे बृ॑ह॒ते पृ॒च्छ्यमा᳚नः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>प्रति॑ ब्र॒वोऽदि॑तये तु॒राय॒ साधा᳚ दि॒वो जा᳚तवेदश्चिकि॒त्वान् ||<span class='MantraNumbering'>{8/16}{4.3.8}{4.1.3.8}{3.4.21.3}{299, 3100}</span></td>
</tr>
<tr>
<td class='VargaColorType1'>ऋ॒तेन॑ ऋ॒तं निय॑तमीळ॒ आ गोरा॒मा सचा॒ मधु॑मत्‌ प॒क्वम॑ग्ने |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>कृ॒ष्णा स॒ती रुश॑ता धा॒सिनै॒षा जाम᳚र्येण॒ पय॑सा पीपाय ||<span class='MantraNumbering'>{9/16}{4.3.9}{4.1.3.9}{3.4.21.4}{299, 3101}</span></td>
</tr>
<tr>
<td class='VargaColorType1'>ऋ॒तेन॒ हि ष्मा᳚ वृष॒भश्चि॑द॒क्तः पुमाँ᳚, अ॒ग्निः पय॑सा पृ॒ष्ठ्ये᳚न |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>अस्प᳚‌न्दमानो, अचरद्‌ वयो॒धा वृषा᳚ शु॒क्रं दु॑दुहे॒ पृश्नि॒रूधः॑ ||<span class='MantraNumbering'>{10/16}{4.3.10}{4.1.3.10}{3.4.21.5}{299, 3102}</span></td>
</tr>
<tr>
<td class='VargaColorType2'>ऋ॒तेनाद्रिं॒ व्य॑सन्‌ भि॒द‌न्तः॒ समङ्गि॑रसो नव‌न्त॒ गोभिः॑ |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>शु॒नं नरः॒ परि॑ षदन्नु॒षास॑मा॒विः स्व॑रभवज्जा॒ते, अ॒ग्नौ ||<span class='MantraNumbering'>{11/16}{4.3.11}{4.1.3.11}{3.4.22.1}{299, 3103}</span></td>
</tr>
<tr>
<td class='VargaColorType2'>ऋ॒तेन॑ दे॒वीर॒मृता॒, अमृ॑क्ता॒, अर्णो᳚भि॒रापो॒ मधु॑मद्भिरग्ने |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>वा॒जी न सर्गे᳚षु प्रस्तुभा॒नः प्र सद॒मित्‌ स्रवि॑तवे दधन्युः ||<span class='MantraNumbering'>{12/16}{4.3.12}{4.1.3.12}{3.4.22.2}{299, 3104}</span></td>
</tr>
<tr>
<td class='VargaColorType2'>मा कस्य॑ य॒क्षं सद॒मिद्धु॒रो गा॒ मा वे॒शस्य॑ प्रमिन॒तो मापेः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>मा भ्रातु॑रग्ने॒, अनृ॑जोर्^इ॒णं वे॒र्मा सख्यु॒रक्षं᳚ रि॒पोर्हु॑जेम ||<span class='MantraNumbering'>{13/16}{4.3.13}{4.1.3.13}{3.4.22.3}{299, 3105}</span></td>
</tr>
<tr>
<td class='VargaColorType2'>रक्षा᳚ णो, अग्ने॒ तव॒ रक्ष॑णेभी रारक्षा॒णः सु॑मख प्रीणा॒नः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>प्रति॑ ष्फुर॒ वि रु॑ज वी॒ड्वंहो᳚ ज॒हि रक्षो॒ महि॑ चिद्‌ वावृधा॒नम् ||<span class='MantraNumbering'>{14/16}{4.3.14}{4.1.3.14}{3.4.22.4}{299, 3106}</span></td>
</tr>
<tr>
<td class='VargaColorType2'>ए॒भिर्भ॑व सु॒मना᳚, अग्ने, अ॒र्कैरि॒मान्‌ त्स्पृ॑श॒ मन्म॑भिः शूर॒ वाजा॑न् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>उ॒त ब्रह्मा᳚ण्यङ्गिरो जुषस्व॒ सं ते᳚ श॒स्तिरे॒ववा᳚ता जरेत ||<span class='MantraNumbering'>{15/16}{4.3.15}{4.1.3.15}{3.4.22.5}{299, 3107}</span></td>
</tr>
<tr>
<td class='VargaColorType2'>ए॒ता विश्वा᳚ वि॒दुषे॒ तुभ्यं᳚ वेधो नी॒थान्य॑ग्ने नि॒ण्या वचां᳚सि |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>नि॒वच॑ना क॒वये॒ काव्या॒न्यशं᳚सिषं म॒तिभि॒रिप्र॑ उ॒क्थैः ||<span class='MantraNumbering'>{16/16}{4.3.16}{4.1.3.16}{3.4.22.6}{299, 3108}</span></td>
</tr>
<tr>
<td class='SuktaLabel'>[4] कृणुष्वेति पंचदशर्चस्य सूक्तस्य गौतमोवामदेवोरक्षोहाग्निस्त्रिष्टुप् |</td>
</tr>
<tr>
<td class='VargaColorType1'>कृ॒णु॒ष्व पाजः॒ प्रसि॑तिं॒ न पृ॒थ्वीं या॒हि राजे॒वाम॑वाँ॒, इभे᳚न |<span class='RishiDevChandas'>{गौतमो वामदेवः | रक्षोहाग्निः | त्रिष्टुप्}</span><p>तृ॒ष्वीमनु॒ प्रसि॑तिं द्रूणा॒नोऽस्ता᳚सि॒ विध्य॑ र॒क्षस॒सपि॑ष्ठैः ||<span class='MantraNumbering'>{1/15}{4.4.1}{4.1.4.1}{3.4.23.1}{300, 3109}</span></td>
</tr>
<tr>
<td class='VargaColorType1'>तव॑ भ्र॒मास॑ आशु॒या प॑त॒‌न्त्यनु॑ स्पृश धृष॒ता शोशु॑चानः |<span class='RishiDevChandas'>{गौतमो वामदेवः | रक्षोहाग्निः | त्रिष्टुप्}</span><p>तपूं᳚ष्यग्ने जु॒ह्वा᳚ पतं॒गानसं᳚दितो॒ वि सृ॑ज॒ विष्व॑गु॒ल्काः ||<span class='MantraNumbering'>{2/15}{4.4.2}{4.1.4.2}{3.4.23.2}{300, 3110}</span></td>
</tr>
<tr>
<td class='VargaColorType1'>प्रति॒ स्पशो॒ वि सृ॑ज॒ तूर्णि॑तमो॒ भवा᳚ पा॒युर्वि॒शो, अ॒स्या, अद॑ब्धः |<span class='RishiDevChandas'>{गौतमो वामदेवः | रक्षोहाग्निः | त्रिष्टुप्}</span><p>यो नो᳚ दू॒रे, अ॒घशं᳚सो॒ यो, अ‌न्त्यग्ने॒ माकि॑ष्टे॒ व्यथि॒रा द॑धर्षीत् ||<span class='MantraNumbering'>{3/15}{4.4.3}{4.1.4.3}{3.4.23.3}{300, 3111}</span></td>
</tr>
<tr>
<td class='VargaColorType1'>उद॑ग्ने तिष्ठ॒ प्रत्या त॑नुष्व॒ न्य१॑(अ॒)मित्राँ᳚, ओषतात्तिग्महेते |<span class='RishiDevChandas'>{गौतमो वामदेवः | रक्षोहाग्निः | त्रिष्टुप्}</span><p>यो नो॒, अरा᳚तिं समिधान च॒क्रे नी॒चा तं ध॑क्ष्यत॒सन्न शुष्क᳚म् ||<span class='MantraNumbering'>{4/15}{4.4.4}{4.1.4.4}{3.4.23.4}{300, 3112}</span></td>
</tr>
<tr>
<td class='VargaColorType1'>ऊ॒र्ध्वो भ॑व॒ प्रति॑ वि॒ध्याध्य॒स्मदा॒विषृ॑णुष्व॒ दैव्या᳚न्यग्ने |<span class='RishiDevChandas'>{गौतमो वामदेवः | रक्षोहाग्निः | त्रिष्टुप्}</span><p>अव॑ स्थि॒रा त॑नुहि यातु॒जूनां᳚ जा॒मिमजा᳚मिं॒ प्र मृ॑णीहि॒ शत्रू॑न् ||<span class='MantraNumbering'>{5/15}{4.4.5}{4.1.4.5}{3.4.23.5}{300, 3113}</span></td>
</tr>
<tr>
<td class='VargaColorType2'>स ते᳚ जानाति सुम॒तिं य॑विष्ठ॒ य ईव॑ते॒ ब्रह्म॑णे गा॒तुमैर॑त् |<span class='RishiDevChandas'>{गौतमो वामदेवः | रक्षोहाग्निः | त्रिष्टुप्}</span><p>विश्वा᳚न्यस्मै सु॒दिना᳚नि रा॒यो द्यु॒म्नान्य॒र्यो वि दुरो᳚, अ॒भि द्यौ᳚त् ||<span class='MantraNumbering'>{6/15}{4.4.6}{4.1.4.6}{3.4.24.1}{300, 3114}</span></td>
</tr>
<tr>
<td class='VargaColorType2'>सेद॑ग्ने, अस्तु सु॒भगः॑ सु॒दानु॒र्यस्त्वा॒ नित्ये᳚न ह॒विषा॒ य उ॒क्थैः |<span class='RishiDevChandas'>{गौतमो वामदेवः | रक्षोहाग्निः | त्रिष्टुप्}</span><p>पिप्री᳚षति॒ स्व आयु॑षि दुरो॒णे विश्वेद॑स्मै सु॒दिना॒ सास॑दि॒ष्टिः ||<span class='MantraNumbering'>{7/15}{4.4.7}{4.1.4.7}{3.4.24.2}{300, 3115}</span></td>
</tr>
<tr>
<td class='VargaColorType2'>अर्चा᳚मि ते सुम॒तिं घोष्य॒र्वाक् सं ते᳚ वा॒वाता᳚ जरतामि॒यं गीः |<span class='RishiDevChandas'>{गौतमो वामदेवः | रक्षोहाग्निः | त्रिष्टुप्}</span><p>स्वश्वा᳚स्त्वा सु॒रथा᳚ मर्जयेमा॒ऽस्मे क्ष॒त्राणि॑ धारये॒रनु॒ द्यून् ||<span class='MantraNumbering'>{8/15}{4.4.8}{4.1.4.8}{3.4.24.3}{300, 3116}</span></td>
</tr>
<tr>
<td class='VargaColorType2'>इ॒ह त्वा॒ भूर्या च॑रे॒दुप॒ त्मन्‌ दोषा᳚वस्तरीदि॒वांस॒मनु॒ द्यून् |<span class='RishiDevChandas'>{गौतमो वामदेवः | रक्षोहाग्निः | त्रिष्टुप्}</span><p>क्रीळ᳚‌न्तस्त्वा सु॒मन॑सः सपेमा॒ऽभि द्यु॒म्ना त॑स्थि॒वांसो॒ जना᳚नाम् ||<span class='MantraNumbering'>{9/15}{4.4.9}{4.1.4.9}{3.4.24.4}{300, 3117}</span></td>
</tr>
<tr>
<td class='VargaColorType2'>यस्त्वा॒ स्वश्वः॑ सुहिर॒ण्यो, अ॑ग्न उप॒याति॒ वसु॑मता॒ रथे᳚न |<span class='RishiDevChandas'>{गौतमो वामदेवः | रक्षोहाग्निः | त्रिष्टुप्}</span><p>तस्य॑ त्रा॒ता भ॑वसि॒ तस्य॒ सखा॒ यस्त॑ आति॒थ्यमा᳚नु॒षग्‌ जुजो᳚षत् ||<span class='MantraNumbering'>{10/15}{4.4.10}{4.1.4.10}{3.4.24.5}{300, 3118}</span></td>
</tr>
<tr>
<td class='VargaColorType1'>म॒हो रु॑जामि ब॒‌न्धुता॒ वचो᳚भि॒स्तन्मा᳚ पि॒तुर्गोत॑मा॒दन्वि॑याय |<span class='RishiDevChandas'>{गौतमो वामदेवः | रक्षोहाग्निः | त्रिष्टुप्}</span><p>त्वं नो᳚, अ॒स्य वच॑सषिकिद्धि॒ होत᳚र्यविष्ठ सुक्रतो॒ दमू᳚नाः ||<span class='MantraNumbering'>{11/15}{4.4.11}{4.1.4.11}{3.4.25.1}{300, 3119}</span></td>
</tr>
<tr>
<td class='VargaColorType1'>अस्व॑प्नजस॒रण॑यः सु॒शेवा॒, अत᳚‌न्द्रासोऽवृ॒का, अश्र॑मिष्ठाः |<span class='RishiDevChandas'>{गौतमो वामदेवः | रक्षोहाग्निः | त्रिष्टुप्}</span><p>ते पा॒यवः॑ स॒ध्र्यं᳚चो नि॒षद्याऽग्ने॒ तव॑ नः पा‌न्त्वमूर ||<span class='MantraNumbering'>{12/15}{4.4.12}{4.1.4.12}{3.4.25.2}{300, 3120}</span></td>
</tr>
<tr>
<td class='VargaColorType1'>ये पा॒यवो᳚ मामते॒यं ते᳚, अग्ने॒ पश्य᳚‌न्तो, अ॒‌न्धं दु॑रि॒तादर॑क्षन् |<span class='RishiDevChandas'>{गौतमो वामदेवः | रक्षोहाग्निः | त्रिष्टुप्}</span><p>र॒रक्ष॒ तान्‌ त्सु॒कृतो᳚ वि॒श्ववे᳚दा॒ दिप्स᳚‌न्त॒ इद्‌ रि॒पवो॒ नाह॑ देभुः ||<span class='MantraNumbering'>{13/15}{4.4.13}{4.1.4.13}{3.4.25.3}{300, 3121}</span></td>
</tr>
<tr>
<td class='VargaColorType1'>त्वया᳚ व॒यं स॑ध॒न्य१॑(अ॒)स्त्वोता॒स्तव॒ प्रणी᳚त्यश्याम॒ वाजा॑न् |<span class='RishiDevChandas'>{गौतमो वामदेवः | रक्षोहाग्निः | त्रिष्टुप्}</span><p>उ॒भा शंसा᳚ सूदय सत्यताते ऽनुष्ठु॒या कृ॑णुह्यह्रयाण ||<span class='MantraNumbering'>{14/15}{4.4.14}{4.1.4.14}{3.4.25.4}{300, 3122}</span></td>
</tr>
<tr>
<td class='VargaColorType1'>अ॒या ते᳚, अग्ने स॒मिधा᳚ विधेम॒ प्रति॒ स्तोमं᳚ श॒स्यमा᳚नं गृभाय |<span class='RishiDevChandas'>{गौतमो वामदेवः | रक्षोहाग्निः | त्रिष्टुप्}</span><p>दहा॒शसो᳚ र॒क्षसः॑ पा॒ह्य१॑(अ॒)स्मान्‌ द्रु॒हो नि॒दो मि॑त्रमहो, अव॒द्यात् ||<span class='MantraNumbering'>{15/15}{4.4.15}{4.1.4.15}{3.4.25.5}{300, 3123}</span></td>
</tr>
<tr>
<td class='SuktaLabel'>[5] वैश्वानरायेतिपंचदशर्चस्य सूक्तस्य गौतमोवामदेवोवैश्वानरोग्निस्त्रिष्टुप् |</td>
</tr>
<tr>
<td class='VargaColorType1'>वै॒श्वा॒न॒राय॑ मी॒ळ्हुषे᳚ स॒जोषाः᳚ क॒था दा᳚शेमा॒ग्नये᳚ बृ॒हद्भाः |<span class='RishiDevChandas'>{गौतमो वामदेवः | वैश्वानरोग्निः | त्रिष्टुप्}</span><p>अनू᳚नेन बृह॒ता व॒क्षथे॒नोप॑ स्तभायदुप॒मिन्न रोधः॑ ||<span class='MantraNumbering'>{1/15}{4.5.1}{4.1.5.1}{3.5.1.1}{301, 3124}</span></td>
</tr>
<tr>
<td class='VargaColorType1'>मा नि᳚‌न्दत॒ य इ॒मां मह्यं᳚ रा॒तिं दे॒वो द॒दौ मर्त्या᳚य स्व॒धावा॑न् |<span class='RishiDevChandas'>{गौतमो वामदेवः | वैश्वानरोग्निः | त्रिष्टुप्}</span><p>पाका᳚य॒ गृत्सो᳚, अ॒मृतो॒ विचे᳚ता वैश्वान॒रो नृत॑मो य॒ह्वो, अ॒ग्निः ||<span class='MantraNumbering'>{2/15}{4.5.2}{4.1.5.2}{3.5.1.2}{301, 3125}</span></td>
</tr>
<tr>
<td class='VargaColorType1'>साम॑ द्वि॒बर्हा॒ महि॑ ति॒ग्मभृ॑ष्टिः स॒हस्र॑रेता वृष॒भस्तुवि॑ष्मान् |<span class='RishiDevChandas'>{गौतमो वामदेवः | वैश्वानरोग्निः | त्रिष्टुप्}</span><p>प॒दं न गोरप॑गूळ्हं विवि॒द्वान॒ग्निर्मह्यं॒ प्रेदु॑ वोचन्मनी॒षाम् ||<span class='MantraNumbering'>{3/15}{4.5.3}{4.1.5.3}{3.5.1.3}{301, 3126}</span></td>
</tr>
<tr>
<td class='VargaColorType1'>प्र ताँ, अ॒ग्निर॑भसत्ति॒ग्मज᳚म्भ॒स्तपि॑ष्ठेन शो॒चिषा॒ यः सु॒राधाः᳚ |<span class='RishiDevChandas'>{गौतमो वामदेवः | वैश्वानरोग्निः | त्रिष्टुप्}</span><p>प्र ये मि॒न‌न्ति॒ वरु॑णस्य॒ धाम॑ प्रि॒या मि॒त्रस्य॒ चेत॑तो ध्रु॒वाणि॑ ||<span class='MantraNumbering'>{4/15}{4.5.4}{4.1.5.4}{3.5.1.4}{301, 3127}</span></td>
</tr>
<tr>
<td class='VargaColorType1'>अ॒भ्रा॒तरो॒ न योष॑णो॒ व्य‌न्तः॑ पति॒रिपो॒ न जन॑यो दु॒रेवाः᳚ |<span class='RishiDevChandas'>{गौतमो वामदेवः | वैश्वानरोग्निः | त्रिष्टुप्}</span><p>पा॒पासः॒ स‌न्तो᳚, अनृ॒ता, अ॑स॒त्या, इ॒दं प॒दम॑जनता गभी॒रम् ||<span class='MantraNumbering'>{5/15}{4.5.5}{4.1.5.5}{3.5.1.5}{301, 3128}</span></td>
</tr>
<tr>
<td class='VargaColorType2'>इ॒दं मे᳚, अग्ने॒ किय॑ते पाव॒काऽमि॑नते गु॒रुं भा॒रं न मन्म॑ |<span class='RishiDevChandas'>{गौतमो वामदेवः | वैश्वानरोग्निः | त्रिष्टुप्}</span><p>बृ॒हद्द॑धाथ धृष॒ता ग॑भी॒रं य॒ह्वं पृ॒ष्ठं प्रय॑सा स॒प्तधा᳚तु ||<span class='MantraNumbering'>{6/15}{4.5.6}{4.1.5.6}{3.5.2.1}{301, 3129}</span></td>
</tr>
<tr>
<td class='VargaColorType2'>तमिन्न्वे॒३॑(ए॒)व स॑म॒ना स॑मा॒नम॒भि क्रत्वा᳚ पुन॒ती धी॒तिर॑श्याः |<span class='RishiDevChandas'>{गौतमो वामदेवः | वैश्वानरोग्निः | त्रिष्टुप्}</span><p>स॒सस्य॒ चर्म॒न्नधि॒ चारु॒ पृश्ने॒रग्रे᳚ रु॒प आरु॑पितं॒ जबा᳚रु ||<span class='MantraNumbering'>{7/15}{4.5.7}{4.1.5.7}{3.5.2.2}{301, 3130}</span></td>
</tr>
<tr>
<td class='VargaColorType2'>प्र॒वाच्यं॒ वच॑सः॒ किं मे᳚, अ॒स्य गुहा᳚ हि॒तमुप॑ नि॒णिग्‌ व॑द‌न्ति |<span class='RishiDevChandas'>{गौतमो वामदेवः | वैश्वानरोग्निः | त्रिष्टुप्}</span><p>यदु॒स्रिया᳚णा॒मप॒ वारि॑व॒ व्रन् पाति॑ प्रि॒यं रु॒पो, अग्रं᳚ प॒दं वेः ||<span class='MantraNumbering'>{8/15}{4.5.8}{4.1.5.8}{3.5.2.3}{301, 3131}</span></td>
</tr>
<tr>
<td class='VargaColorType2'>इ॒दमु॒ त्यन्महि॑ म॒हामनी᳚कं॒ यदु॒स्रिया॒ सच॑त पू॒र्व्यं गौः |<span class='RishiDevChandas'>{गौतमो वामदेवः | वैश्वानरोग्निः | त्रिष्टुप्}</span><p>ऋ॒तस्य॑ प॒दे, अधि॒ दीद्या᳚नं॒ गुहा᳚ रघु॒ष्यद्‌ र॑घु॒यद्‌ वि॑वेद ||<span class='MantraNumbering'>{9/15}{4.5.9}{4.1.5.9}{3.5.2.4}{301, 3132}</span></td>
</tr>
<tr>
<td class='VargaColorType2'>अध॑ द्युता॒नः पि॒त्रोः सचा॒साऽम॑नुत॒ गुह्यं॒ चारु॒ पृश्नेः᳚ |<span class='RishiDevChandas'>{गौतमो वामदेवः | वैश्वानरोग्निः | त्रिष्टुप्}</span><p>मा॒तुष्प॒दे प॑र॒मे, अ‌न्ति॒ षद्‌ गोर्वृष्णः॑ शो॒चिषः॒ प्रय॑तस्य जि॒ह्वा ||<span class='MantraNumbering'>{10/15}{4.5.10}{4.1.5.10}{3.5.2.5}{301, 3133}</span></td>
</tr>
<tr>
<td class='VargaColorType1'>ऋ॒तं वो᳚चे॒ नम॑सा पृ॒च्छ्यमा᳚न॒स्तवा॒शसा᳚ जातवेदो॒ यदी॒दम् |<span class='RishiDevChandas'>{गौतमो वामदेवः | वैश्वानरोग्निः | त्रिष्टुप्}</span><p>त्वम॒स्य क्ष॑यसि॒ यद्ध॒ विश्वं᳚ दि॒वि यदु॒ द्रवि॑णं॒ यत्‌ पृ॑थि॒व्याम् ||<span class='MantraNumbering'>{11/15}{4.5.11}{4.1.5.11}{3.5.3.1}{301, 3134}</span></td>
</tr>
<tr>
<td class='VargaColorType1'>किं नो᳚, अ॒स्य द्रवि॑णं॒ कद्ध॒ रत्नं॒ वि नो᳚ वोचो जातवेदश्चिकि॒त्वान् |<span class='RishiDevChandas'>{गौतमो वामदेवः | वैश्वानरोग्निः | त्रिष्टुप्}</span><p>गुहाध्व॑नः पर॒मं यन्नो᳚, अ॒स्य रेकु॑ प॒दं न नि॑दा॒ना, अग᳚न्म ||<span class='MantraNumbering'>{12/15}{4.5.12}{4.1.5.12}{3.5.3.2}{301, 3135}</span></td>
</tr>
<tr>
<td class='VargaColorType1'>का म॒र्यादा᳚ व॒युना॒ कद्ध॑ वा॒ममच्छा᳚ गमेम र॒घवो॒ न वाज᳚म् |<span class='RishiDevChandas'>{गौतमो वामदेवः | वैश्वानरोग्निः | त्रिष्टुप्}</span><p>क॒दा नो᳚ दे॒वीर॒मृत॑स्य॒ पत्नीः॒ सूरो॒ वर्णे᳚न ततनन्नु॒षासः॑ ||<span class='MantraNumbering'>{13/15}{4.5.13}{4.1.5.13}{3.5.3.3}{301, 3136}</span></td>
</tr>
<tr>
<td class='VargaColorType1'>अ॒नि॒रेण॒ वच॑सा फ॒ल्ग्वे᳚न प्र॒तीत्ये᳚न कृ॒धुना᳚तृ॒पासः॑ |<span class='RishiDevChandas'>{गौतमो वामदेवः | वैश्वानरोग्निः | त्रिष्टुप्}</span><p>अधा॒ ते, अ॑ग्ने॒ किमि॒हा व॑द‌न्त्यनायु॒धास॒ आस॑ता सच‌न्ताम् ||<span class='MantraNumbering'>{14/15}{4.5.14}{4.1.5.14}{3.5.3.4}{301, 3137}</span></td>
</tr>
<tr>
<td class='VargaColorType1'>अ॒स्य श्रि॒ये स॑मिधा॒नस्य॒ वृष्णो॒ वसो॒रनी᳚कं॒ दम॒ आ रु॑रोच |<span class='RishiDevChandas'>{गौतमो वामदेवः | वैश्वानरोग्निः | त्रिष्टुप्}</span><p>रुश॒द्‌ वसा᳚नः सु॒दृशी᳚करूपः, क्षि॒तिर्न रा॒या पु॑रु॒वारो᳚, अद्यौत् ||<span class='MantraNumbering'>{15/15}{4.5.15}{4.1.5.15}{3.5.3.5}{301, 3138}</span></td>
</tr>
<tr>
<td class='SuktaLabel'>[6] ऊर्ध्वऊषुणइत्येकादशर्चस्य सूक्तस्य गौतमोवामदेवोग्निस्त्रिष्टुप् |</td>
</tr>
<tr>
<td class='VargaColorType2'>ऊ॒र्ध्व ऊ॒ षु णो᳚, अध्वरस्य होत॒रग्ने॒ तिष्ठ॑ दे॒वता᳚ता॒ यजी᳚यान् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>त्वं हि विश्व॑म॒भ्यसि॒ मन्म॒ प्र वे॒धस॑श्चित्तिरसि मनी॒षाम् ||<span class='MantraNumbering'>{1/11}{4.6.1}{4.1.6.1}{3.5.4.1}{302, 3139}</span></td>
</tr>
<tr>
<td class='VargaColorType2'>अमू᳚रो॒ होता॒ न्य॑सादि वि॒क्ष्व१॑(अ॒)ग्निर॒‌न्द्रो वि॒दथे᳚षु॒ प्रचे᳚ताः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>ऊ॒र्ध्वं भा॒नुं स॑वि॒तेवा᳚श्रे॒न्मेते᳚व धू॒मं स्त॑भाय॒दुप॒ द्याम् ||<span class='MantraNumbering'>{2/11}{4.6.2}{4.1.6.2}{3.5.4.2}{302, 3140}</span></td>
</tr>
<tr>
<td class='VargaColorType2'>य॒ता सु॑जू॒र्णी रा॒तिनी᳚ घृ॒ताची᳚ प्रदक्षि॒णिद्‌ दे॒वता᳚तिमुरा॒णः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>उदु॒ स्वरु᳚र्नव॒जा नाक्रः प॒श्वो, अ॑नक्ति॒ सुधि॑तः सु॒मेकः॑ ||<span class='MantraNumbering'>{3/11}{4.6.3}{4.1.6.3}{3.5.4.3}{302, 3141}</span></td>
</tr>
<tr>
<td class='VargaColorType2'>स्ती॒र्णे ब॒र्हिषि॑ समिधा॒ने, अ॒ग्ना, ऊ॒र्ध्वो, अ॑ध्व॒रुरु॑जुषा॒णो, अ॑स्थात् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>पर्य॒ग्निः प॑शु॒पा न होता᳚ त्रिवि॒ष्ट्ये᳚ति प्र॒दिव॑ उरा॒णः ||<span class='MantraNumbering'>{4/11}{4.6.4}{4.1.6.4}{3.5.4.4}{302, 3142}</span></td>
</tr>
<tr>
<td class='VargaColorType2'>परि॒ त्मना᳚ मि॒तद्रु॑रेति॒ होता॒ऽग्निर्म॒‌न्द्रो मधु॑वचा, ऋ॒तावा᳚ |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>द्रव᳚‌न्त्यस्य वा॒जिनो॒ न शोका॒ भय᳚‌न्ते॒ विश्वा॒ भुव॑ना॒ यदभ्रा᳚ट् ||<span class='MantraNumbering'>{5/11}{4.6.5}{4.1.6.5}{3.5.4.5}{302, 3143}</span></td>
</tr>
<tr>
<td class='VargaColorType1'>भ॒द्रा ते᳚, अग्ने स्वनीक सं॒दृग् घो॒रस्य॑ स॒तो विषु॑णस्य॒ चारुः॑ |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>न यत्ते᳚ शो॒चिस्तम॑सा॒ वर᳚‌न्त॒ न ध्व॒स्मान॑स॒न्वी॒३॑(ई॒) रेप॒ आ धुः॑ ||<span class='MantraNumbering'>{6/11}{4.6.6}{4.1.6.6}{3.5.5.1}{302, 3144}</span></td>
</tr>
<tr>
<td class='VargaColorType1'>न यस्य॒ सातु॒र्जनि॑तो॒रवा᳚रि॒ न मा॒तरा᳚पि॒तरा॒ नू चि॑दि॒ष्टौ |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>अधा᳚ मि॒त्रो न सुधि॑तः पाव॒को॒३॑(ओ॒)ऽग्निर्दी᳚दाय॒ मानु॑षीषु वि॒क्षु ||<span class='MantraNumbering'>{7/11}{4.6.7}{4.1.6.7}{3.5.5.2}{302, 3145}</span></td>
</tr>
<tr>
<td class='VargaColorType1'>द्विर्यं पंच॒ जीज॑नन्‌ त्सं॒वसा᳚नाः॒ स्वसा᳚रो, अ॒ग्निं मानु॑षीषु वि॒क्षु |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>उ॒ष॒र्बुध॑मथ॒र्यो॒३॑(ओ॒) न द‌न्तं᳚ शु॒क्रं स्वासं᳚ पर॒शुं न ति॒ग्मम् ||<span class='MantraNumbering'>{8/11}{4.6.8}{4.1.6.8}{3.5.5.3}{302, 3146}</span></td>
</tr>
<tr>
<td class='VargaColorType1'>तव॒ त्ये, अ॑ग्ने ह॒रितो᳚ घृत॒स्ना रोहि॑तास ऋ॒ज्वंचः॒ स्वंचः॑ |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>अ॒रु॒षासो॒ वृष॑ण ऋजुमु॒ष्का, आ दे॒वता᳚तिमह्व‌न्त द॒स्माः ||<span class='MantraNumbering'>{9/11}{4.6.9}{4.1.6.9}{3.5.5.4}{302, 3147}</span></td>
</tr>
<tr>
<td class='VargaColorType1'>ये ह॒ त्ये ते॒ सह॑माना, अ॒यास॑स्त्वे॒षासो᳚, अग्ने, अ॒र्चय॒श्चर᳚‌न्ति |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>श्ये॒नासो॒ न दु॑वस॒नासो॒, अर्थं᳚ तुविष्व॒णसो॒ मारु॑तं॒ न शर्धः॑ ||<span class='MantraNumbering'>{10/11}{4.6.10}{4.1.6.10}{3.5.5.5}{302, 3148}</span></td>
</tr>
<tr>
<td class='VargaColorType1'>अका᳚रि॒ ब्रह्म॑ समिधान॒ तुभ्यं॒ शंसा᳚त्यु॒क्थं यज॑ते॒ व्यू᳚ धाः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>होता᳚रम॒ग्निं मनु॑षो॒ नि षे᳚दुर्नम॒स्य‌न्त॑ उ॒शिजः॒ शंस॑मा॒योः ||<span class='MantraNumbering'>{11/11}{4.6.11}{4.1.6.11}{3.5.5.6}{302, 3149}</span></td>
</tr>
<tr>
<td class='SuktaLabel'>[7] अयमिहेत्येकादशर्चस्य सूक्तस्य गौतमोवामदेवोग्निस्त्रिष्टुप् आद्याजगतीद्वितीयाद्यापंचानुष्टुभः |</td>
</tr>
<tr>
<td class='VargaColorType2'>अ॒यमि॒ह प्र॑थ॒मो धा᳚यि धा॒तृभि॒र्होता॒ यजि॑ष्ठो, अध्व॒रेष्वीड्यः॑ |<span class='RishiDevChandas'>{गौतमो वामदेवः | अग्निः | जगती}</span><p>यमप्न॑वानो॒ भृग॑वो विरुरु॒चुर्वने᳚षु चि॒त्रं वि॒भ्वं᳚ वि॒शेवि॑शे ||<span class='MantraNumbering'>{1/11}{4.7.1}{4.1.7.1}{3.5.6.1}{303, 3150}</span></td>
</tr>
<tr>
<td class='VargaColorType2'>अग्ने᳚ क॒दा त॑ आनु॒षग् भुव॑द्दे॒वस्य॒ चेत॑नम् |<span class='RishiDevChandas'>{गौतमो वामदेवः | अग्निः | अनुष्टप्}</span><p>अधा॒ हि त्वा᳚ जगृभ्रि॒रे मर्ता᳚सो वि॒क्ष्वीड्य᳚म् ||<span class='MantraNumbering'>{2/11}{4.7.2}{4.1.7.2}{3.5.6.2}{303, 3151}</span></td>
</tr>
<tr>
<td class='VargaColorType2'>ऋ॒तावा᳚नं॒ विचे᳚तसं॒ पश्य᳚‌न्तो॒ द्यामि॑व॒ स्तृभिः॑ |<span class='RishiDevChandas'>{गौतमो वामदेवः | अग्निः | अनुष्टुप्}</span><p>विश्वे᳚षामध्व॒राणां᳚ हस्क॒र्तारं॒ दमे᳚दमे ||<span class='MantraNumbering'>{3/11}{4.7.3}{4.1.7.3}{3.5.6.3}{303, 3152}</span></td>
</tr>
<tr>
<td class='VargaColorType2'>आ॒शुं दू॒तं वि॒वस्व॑तो॒ विश्वा॒ यश्च॑र्ह॒णीर॒भि |<span class='RishiDevChandas'>{गौतमो वामदेवः | अग्निः | अनुष्टुप्}</span><p>आ ज॑भ्रुः के॒तुमा॒यवो॒ भृग॑वाणं वि॒शेवि॑शे ||<span class='MantraNumbering'>{4/11}{4.7.4}{4.1.7.4}{3.5.6.4}{303, 3153}</span></td>
</tr>
<tr>
<td class='VargaColorType2'>तमीं॒ होता᳚रमानु॒षक् चि॑कि॒त्वांसं॒ नि षे᳚दिरे |<span class='RishiDevChandas'>{गौतमो वामदेवः | अग्निः | अनुष्टुप्}</span><p>र॒ण्वं पा᳚व॒कशो᳚चिषं॒ यजि॑ष्ठं स॒प्त धाम॑भिः ||<span class='MantraNumbering'>{5/11}{4.7.5}{4.1.7.5}{3.5.6.5}{303, 3154}</span></td>
</tr>
<tr>
<td class='VargaColorType1'>तं शश्व॑तीषु मा॒तृषु॒ वन॒ आ वी॒तमश्रि॑तम् |<span class='RishiDevChandas'>{गौतमो वामदेवः | अग्निः | अनुष्टुप्}</span><p>चि॒त्रं स‌न्तं॒ गुहा᳚ हि॒तं सु॒वेदं᳚ कूचिद॒र्थिन᳚म् ||<span class='MantraNumbering'>{6/11}{4.7.6}{4.1.7.6}{3.5.7.1}{303, 3155}</span></td>
</tr>
<tr>
<td class='VargaColorType1'>स॒सस्य॒ यद्‌ वियु॑ता॒ सस्मि॒न्नूध᳚न्नृ॒तस्य॒ धाम᳚न्‌ र॒णय᳚‌न्त दे॒वाः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>म॒हाँ, अ॒ग्निर्नम॑सा रा॒तह᳚व्यो॒ वेर॑ध्व॒राय॒ सद॒मिदृ॒तावा᳚ ||<span class='MantraNumbering'>{7/11}{4.7.7}{4.1.7.7}{3.5.7.2}{303, 3156}</span></td>
</tr>
<tr>
<td class='VargaColorType1'>वेर॑ध्व॒रस्य॑ दू॒त्या᳚नि वि॒द्वानु॒भे, अ॒‌न्ता रोद॑सी संचिकि॒त्वान् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>दू॒त ई᳚यसे प्र॒दिव॑ उरा॒णो वि॒दुष्ट॑रो दि॒व आ॒रोध॑नानि ||<span class='MantraNumbering'>{8/11}{4.7.8}{4.1.7.8}{3.5.7.3}{303, 3157}</span></td>
</tr>
<tr>
<td class='VargaColorType1'>कृ॒ष्णं त॒ एम॒ रुश॑तः पु॒रो भाश्च॑रि॒ष्ण्व१॑(अ॒)र्चिरपु॑षा॒मिदेक᳚म् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>यदप्र॑वीता॒ दध॑ते ह॒ गर्भं᳚ स॒द्यश्चि॑ज्जा॒तो भव॒सीदु॑ दू॒तः ||<span class='MantraNumbering'>{9/11}{4.7.9}{4.1.7.9}{3.5.7.4}{303, 3158}</span></td>
</tr>
<tr>
<td class='VargaColorType1'>स॒द्यो जा॒तस्य॒ ददृ॑शान॒मोजो॒ यद॑स्य॒ वातो᳚, अनु॒वाति॑ शो॒चिः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>वृ॒णक्ति॑ ति॒ग्माम॑त॒सेषु॑ जि॒ह्वां स्थि॒रा चि॒दन्ना᳚ दयते॒ वि जम्भैः᳚ ||<span class='MantraNumbering'>{10/11}{4.7.10}{4.1.7.10}{3.5.7.5}{303, 3159}</span></td>
</tr>
<tr>
<td class='VargaColorType1'>तृ॒षु यदन्ना᳚ तृ॒षुणा᳚ व॒वक्ष॑ तृ॒षुं दू॒तं कृ॑णुते य॒ह्वो, अ॒ग्निः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>वात॑स्य मे॒ळिं स॑चते नि॒जूर्व᳚न्ना॒शुं न वा᳚जयते हि॒न्वे, अर्वा᳚ ||<span class='MantraNumbering'>{11/11}{4.7.11}{4.1.7.11}{3.5.7.6}{303, 3160}</span></td>
</tr>
<tr>
<td class='SuktaLabel'>[8] दूतंवइत्यष्टर्चस्य सूक्तस्य गौतमोवामदेवोग्निर्गायत्री |</td>
</tr>
<tr>
<td class='VargaColorType2'>दू॒तं वो᳚ वि॒श्ववे᳚दसं हव्य॒वाह॒मम॑र्त्यम् |<span class='RishiDevChandas'>{गौतमो वामदेवः | अग्निः | गायत्री}</span><p>यजि॑ष्ठमृंजसे गि॒रा ||<span class='MantraNumbering'>{1/8}{4.8.1}{4.1.8.1}{3.5.8.1}{304, 3161}</span></td>
</tr>
<tr>
<td class='VargaColorType2'>स हि वेदा॒ वसु॑धितिं म॒हाँ, आ॒रोध॑नं दि॒वः |<span class='RishiDevChandas'>{गौतमो वामदेवः | अग्निः | गायत्री}</span><p>स दे॒वाँ, एह व॑क्षति ||<span class='MantraNumbering'>{2/8}{4.8.2}{4.1.8.2}{3.5.8.2}{304, 3162}</span></td>
</tr>
<tr>
<td class='VargaColorType2'>स वे᳚द दे॒व आ॒नमं᳚ दे॒वाँ, ऋ॑ताय॒ते दमे᳚ |<span class='RishiDevChandas'>{गौतमो वामदेवः | अग्निः | गायत्री}</span><p>दाति॑ प्रि॒याणि॑ चि॒द्वसु॑ ||<span class='MantraNumbering'>{3/8}{4.8.3}{4.1.8.3}{3.5.8.3}{304, 3163}</span></td>
</tr>
<tr>
<td class='VargaColorType2'>स होता॒ सेदु॑ दू॒त्यं᳚ चिकि॒त्वाँ, अ॒‌न्तरी᳚यते |<span class='RishiDevChandas'>{गौतमो वामदेवः | अग्निः | गायत्री}</span><p>वि॒द्वाँ, आ॒रोध॑नं दि॒वः ||<span class='MantraNumbering'>{4/8}{4.8.4}{4.1.8.4}{3.5.8.4}{304, 3164}</span></td>
</tr>
<tr>
<td class='VargaColorType2'>ते स्या᳚म॒ ये, अ॒ग्नये᳚ ददा॒शुर॒व्यदा᳚तिभिः |<span class='RishiDevChandas'>{गौतमो वामदेवः | अग्निः | गायत्री}</span><p>य ईं॒ पुष्य᳚‌न्त इ‌न्ध॒ते ||<span class='MantraNumbering'>{5/8}{4.8.5}{4.1.8.5}{3.5.8.5}{304, 3165}</span></td>
</tr>
<tr>
<td class='VargaColorType2'>ते रा॒या ते सु॒वीर्यैः᳚ सस॒वांसो॒ वि शृ᳚ण्विरे |<span class='RishiDevChandas'>{गौतमो वामदेवः | अग्निः | गायत्री}</span><p>ये, अ॒ग्ना द॑धि॒रे दुवः॑ ||<span class='MantraNumbering'>{6/8}{4.8.6}{4.1.8.6}{3.5.8.6}{304, 3166}</span></td>
</tr>
<tr>
<td class='VargaColorType2'>अ॒स्मे रायो᳚ दि॒वेदि॑वे॒ सं च॑र‌न्तु पुरु॒स्पृहः॑ |<span class='RishiDevChandas'>{गौतमो वामदेवः | अग्निः | गायत्री}</span><p>अ॒स्मे वाजा᳚स ईरताम् ||<span class='MantraNumbering'>{7/8}{4.8.7}{4.1.8.7}{3.5.8.7}{304, 3167}</span></td>
</tr>
<tr>
<td class='VargaColorType2'>स विप्र॑श्चर्षणी॒नां शव॑सा॒ मानु॑षाणाम् |<span class='RishiDevChandas'>{गौतमो वामदेवः | अग्निः | गायत्री}</span><p>अति॑ क्षि॒प्रेव॑ विध्यति ||<span class='MantraNumbering'>{8/8}{4.8.8}{4.1.8.8}{3.5.8.8}{304, 3168}</span></td>
</tr>
<tr>
<td class='SuktaLabel'>[9] अग्नेमृळेत्यष्टर्चस्य सूक्तस्य गौतमोवामदेवोग्निर्गायत्री |</td>
</tr>
<tr>
<td class='VargaColorType1'>अग्ने᳚ मृ॒ळ म॒हाँ, अ॑सि॒ य ई॒मा दे᳚व॒युं जन᳚म् |<span class='RishiDevChandas'>{गौतमो वामदेवः | अग्निः | गायत्री}</span><p>इ॒येथ॑ ब॒र्हिरा॒सद᳚म् ||<span class='MantraNumbering'>{1/8}{4.9.1}{4.1.9.1}{3.5.9.1}{305, 3169}</span></td>
</tr>
<tr>
<td class='VargaColorType1'>स मानु॑षीषु दू॒ळभो᳚ वि॒क्षु प्रा॒वीरम॑र्त्यः |<span class='RishiDevChandas'>{गौतमो वामदेवः | अग्निः | गायत्री}</span><p>दू॒तो विश्वे᳚षां भुवत् ||<span class='MantraNumbering'>{2/8}{4.9.2}{4.1.9.2}{3.5.9.2}{305, 3170}</span></td>
</tr>
<tr>
<td class='VargaColorType1'>स सद्म॒ परि॑ णीयते॒ होता᳚ म॒‌न्द्रो दिवि॑ष्टिषु |<span class='RishiDevChandas'>{गौतमो वामदेवः | अग्निः | गायत्री}</span><p>उ॒त पोता॒ नि षी᳚दति ||<span class='MantraNumbering'>{3/8}{4.9.3}{4.1.9.3}{3.5.9.3}{305, 3171}</span></td>
</tr>
<tr>
<td class='VargaColorType1'>उ॒त ग्ना, अ॒ग्निर॑ध्व॒र उ॒तो गृ॒हप॑ति॒र्दमे᳚ |<span class='RishiDevChandas'>{गौतमो वामदेवः | अग्निः | गायत्री}</span><p>उ॒त ब्र॒ह्मा नि षी᳚दति ||<span class='MantraNumbering'>{4/8}{4.9.4}{4.1.9.4}{3.5.9.4}{305, 3172}</span></td>
</tr>
<tr>
<td class='VargaColorType1'>वेषि॒ ह्य॑ध्वरीय॒तामु॑पव॒क्ता जना᳚नाम् |<span class='RishiDevChandas'>{गौतमो वामदेवः | अग्निः | गायत्री}</span><p>ह॒व्या च॒ मानु॑षाणाम् ||<span class='MantraNumbering'>{5/8}{4.9.5}{4.1.9.5}{3.5.9.5}{305, 3173}</span></td>
</tr>
<tr>
<td class='VargaColorType1'>वेषीद्व॑स्य दू॒त्य१॑(अं॒) यस्य॒ जुजो᳚षो, अध्व॒रम् |<span class='RishiDevChandas'>{गौतमो वामदेवः | अग्निः | गायत्री}</span><p>ह॒व्यं मर्त॑स्य॒ वोळ्ह॑वे ||<span class='MantraNumbering'>{6/8}{4.9.6}{4.1.9.6}{3.5.9.6}{305, 3174}</span></td>
</tr>
<tr>
<td class='VargaColorType1'>अ॒स्माकं᳚ जोष्यध्व॒रम॒स्माकं᳚ य॒ज्ञम᳚ङ्गिरः |<span class='RishiDevChandas'>{गौतमो वामदेवः | अग्निः | गायत्री}</span><p>अ॒स्माकं᳚ शृणुधी॒ हव᳚म् ||<span class='MantraNumbering'>{7/8}{4.9.7}{4.1.9.7}{3.5.9.7}{305, 3175}</span></td>
</tr>
<tr>
<td class='VargaColorType1'>परि॑ ते दू॒ळभो॒ रथो॒ऽस्माँ, अ॑श्नोतु वि॒श्वतः॑ |<span class='RishiDevChandas'>{गौतमो वामदेवः | अग्निः | गायत्री}</span><p>येन॒ रक्ष॑सि दा॒शुषः॑ ||<span class='MantraNumbering'>{8/8}{4.9.8}{4.1.9.8}{3.5.9.8}{305, 3176}</span></td>
</tr>
<tr>
<td class='SuktaLabel'>[10] अग्नेतमद्येत्यष्टर्चस्य सूक्तस्य गौतमोवामदेवोग्निः पदपंक्तिः पंचमीमहापदपंक्तिः अंत्येद्वेउष्णिहौ |</td>
</tr>
<tr>
<td class='VargaColorType2'>अग्ने॒ तम॒द्याऽश्वं॒ न स्तोमैः॒ क्रतुं॒ न भ॒द्रं हृ॑दि॒स्पृश᳚म् |<span class='RishiDevChandas'>{गौतमो वामदेवः | अग्निः | पदपङ्क्तिः}</span><p>ऋ॒ध्यामा᳚ त॒ ओहैः᳚ ||<span class='MantraNumbering'>{1/8}{4.10.1}{4.1.10.1}{3.5.10.1}{306, 3177}</span></td>
</tr>
<tr>
<td class='VargaColorType2'>अधा॒ ह्य॑ग्ने॒ क्रतो᳚र्ह॒द्रस्य॒ दक्ष॑स्य सा॒धोः |<span class='RishiDevChandas'>{गौतमो वामदेवः | अग्निः | पदपङ्क्तिः}</span><p>र॒थीर्^इ॒तस्य॑ बृह॒तो ब॒भूथ॑ ||<span class='MantraNumbering'>{2/8}{4.10.2}{4.1.10.2}{3.5.10.2}{306, 3178}</span></td>
</tr>
<tr>
<td class='VargaColorType2'>ए॒भिर्नो᳚, अ॒र्कैर्भवा᳚ नो, अ॒र्वाङ्स्व१॑(अ॒)र्ण ज्योतिः॑ |<span class='RishiDevChandas'>{गौतमो वामदेवः | अग्निः | पदपङ्क्तिः}</span><p>अग्ने॒ विश्वे᳚भिः सु॒मना॒, अनी᳚कैः ||<span class='MantraNumbering'>{3/8}{4.10.3}{4.1.10.3}{3.5.10.3}{306, 3179}</span></td>
</tr>
<tr>
<td class='VargaColorType2'>आ॒भिष्टे᳚, अ॒द्य गी॒र्भिरृ॒ण‌न्तोऽग्ने॒ दाशे᳚म |<span class='RishiDevChandas'>{गौतमो वामदेवः | अग्निः | पदपङ्क्तिः}</span><p>प्र ते᳚ दि॒वो न स्त॑नय‌न्ति॒ शुष्माः᳚ ||<span class='MantraNumbering'>{4/8}{4.10.4}{4.1.10.4}{3.5.10.4}{306, 3180}</span></td>
</tr>
<tr>
<td class='VargaColorType2'>तव॒ स्वादि॒ष्ठाऽग्ने॒ संदृ॑ष्टिरि॒दा चि॒दह्न॑ इ॒दा चि॑द॒क्तोः |<span class='RishiDevChandas'>{गौतमो वामदेवः | अग्निः | महापदपङ्क्तिः}</span><p>श्रि॒ये रु॒क्मो न रो᳚चत उपा॒के ||<span class='MantraNumbering'>{5/8}{4.10.5}{4.1.10.5}{3.5.10.5}{306, 3181}</span></td>
</tr>
<tr>
<td class='VargaColorType2'>घृ॒तं न पू॒तं त॒नूर॑रे॒पाः शुचि॒ हिर᳚ण्यम् |<span class='RishiDevChandas'>{गौतमो वामदेवः | अग्निः | पदपङ्क्तिः}</span><p>तत्ते᳚ रु॒क्मो न रो᳚चत स्वधावः ||<span class='MantraNumbering'>{6/8}{4.10.6}{4.1.10.6}{3.5.10.6}{306, 3182}</span></td>
</tr>
<tr>
<td class='VargaColorType2'>कृ॒तं चि॒द्धि ष्मा॒ सने᳚मि॒ द्वेषोऽग्न॑ इ॒नोषि॒ मर्ता᳚त् |<span class='RishiDevChandas'>{गौतमो वामदेवः | अग्निः | उष्णिक्}</span><p>इ॒त्था यज॑मानादृतावः ||<span class='MantraNumbering'>{7/8}{4.10.7}{4.1.10.7}{3.5.10.7}{306, 3183}</span></td>
</tr>
<tr>
<td class='VargaColorType2'>शि॒वा नः॑ स॒ख्या स‌न्तु॑ भ्रा॒त्राऽग्ने᳚ दे॒वेषु॑ यु॒ष्मे |<span class='RishiDevChandas'>{गौतमो वामदेवः | अग्निः | उष्णिक्}</span><p>सा नो॒ नाभिः॒ सद॑ने॒ सस्मि॒न्नूध॑न् ||<span class='MantraNumbering'>{8/8}{4.10.8}{4.1.10.8}{3.5.10.8}{306, 3184}</span></td>
</tr>
<tr>
<td class='SuktaLabel'>[11] भद्रंतइति षडृचस्य सूक्तस्य गौतमोवामदेवोग्निस्त्रिष्टुप् |</td>
</tr>
<tr>
<td class='VargaColorType1'>भ॒द्रं ते᳚, अग्ने सहसि॒न्ननी᳚कमुपा॒क आ रो᳚चते॒ सूर्य॑स्य |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>रुश॑द्‌ दृ॒शे द॑दृशे नक्त॒या चि॒दरू᳚क्षितं दृ॒श आ रू॒पे, अन्न᳚म् ||<span class='MantraNumbering'>{1/6}{4.11.1}{4.2.1.1}{3.5.11.1}{307, 3185}</span></td>
</tr>
<tr>
<td class='VargaColorType1'>वि षा᳚ह्यग्ने गृण॒ते म॑नी॒षां खं वेप॑सा तुविजात॒ स्तवा᳚नः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>विश्वे᳚भि॒र्यद्‌ वा॒वनः॑ शुक्र दे॒वैस्तन्नो᳚ रास्व सुमहो॒ भूरि॒ मन्म॑ ||<span class='MantraNumbering'>{2/6}{4.11.2}{4.2.1.2}{3.5.11.2}{307, 3186}</span></td>
</tr>
<tr>
<td class='VargaColorType1'>त्वद॑ग्ने॒ काव्या॒ त्वन्म॑नी॒षास्त्वदु॒क्था जा᳚य‌न्ते॒ राध्या᳚नि |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>त्वदे᳚ति॒ द्रवि॑णं वी॒रपे᳚शा, इ॒त्थाधि॑ये दा॒शुषे॒ मर्त्या᳚य ||<span class='MantraNumbering'>{3/6}{4.11.3}{4.2.1.3}{3.5.11.3}{307, 3187}</span></td>
</tr>
<tr>
<td class='VargaColorType1'>त्वद्वा॒जी वा᳚जम्भ॒रो विहा᳚या, अभिष्टि॒कृज्जा᳚यते स॒त्यशु॑ष्मः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>त्वद्र॒यिरे॒वजू᳚तो मयो॒भुस्त्वदा॒शुरू᳚जु॒वाँ, अ॑ग्ने॒, अर्वा᳚ ||<span class='MantraNumbering'>{4/6}{4.11.4}{4.2.1.4}{3.5.11.4}{307, 3188}</span></td>
</tr>
<tr>
<td class='VargaColorType1'>त्वाम॑ग्ने प्रथ॒मं दे᳚व॒य‌न्तो᳚ दे॒वं मर्ता᳚, अमृत म॒‌न्द्रजि॑ह्वम् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>द्वे॒षो॒युत॒मा वि॑वास‌न्ति धी॒भिर्दमू᳚नसं गृ॒हप॑ति॒ममू᳚रम् ||<span class='MantraNumbering'>{5/6}{4.11.5}{4.2.1.5}{3.5.11.5}{307, 3189}</span></td>
</tr>
<tr>
<td class='VargaColorType1'>आ॒रे, अ॒स्मदम॑तिमा॒रे, अंह॑ आ॒रे विश्वां᳚ दुर्म॒तिं यन्नि॒पासि॑ |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>दो॒षा शि॒वः स॑हसः सूनो, अग्ने॒ यं दे॒व आ चि॒त्‌ सच॑से स्व॒स्ति ||<span class='MantraNumbering'>{6/6}{4.11.6}{4.2.1.6}{3.5.11.6}{307, 3190}</span></td>
</tr>
<tr>
<td class='SuktaLabel'>[12] यस्त्वामग्नइति षडृचस्य सूक्तस्य गौतमोवामदेवोग्निस्त्रिष्टुप् |</td>
</tr>
<tr>
<td class='VargaColorType2'>यस्त्वाम॑ग्न इ॒नध॑ते य॒तस्रु॒क् त्रिस्ते॒, अन्नं᳚ कृ॒णव॒त्‌ सस्मि॒न्नह॑न् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>स सु द्यु॒म्नैर॒भ्य॑स्तु प्र॒सक्ष॒त् तव॒ क्रत्वा᳚ जातवेदश्चिकि॒त्वान् ||<span class='MantraNumbering'>{1/6}{4.12.1}{4.2.2.1}{3.5.12.1}{308, 3191}</span></td>
</tr>
<tr>
<td class='VargaColorType2'>इ॒ध्मं यस्ते᳚ ज॒भर॑च्छश्रमा॒णो म॒हो, अ॑ग्ने॒, अनी᳚क॒मा स॑प॒र्यन् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>स इ॑धा॒नः प्रति॑ दो॒षामु॒षासं॒ पुष्य᳚न्‌ र॒यिं स॑चते॒ घ्नन्न॒मित्रा॑न् ||<span class='MantraNumbering'>{2/6}{4.12.2}{4.2.2.2}{3.5.12.2}{308, 3192}</span></td>
</tr>
<tr>
<td class='VargaColorType2'>अ॒ग्निरी᳚शे बृह॒तः, क्ष॒त्रिय॑स्या॒ऽग्निर्वाज॑स्य पर॒मस्य॑ रा॒यः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>दधा᳚ति॒ रत्नं᳚ विध॒ते यवि॑ष्ठो॒ व्या᳚नु॒षङर्त्या᳚य स्व॒धावा॑न् ||<span class='MantraNumbering'>{3/6}{4.12.3}{4.2.2.3}{3.5.12.3}{308, 3193}</span></td>
</tr>
<tr>
<td class='VargaColorType2'>यच्चि॒द्धि ते᳚ पुरुष॒त्रा य॑वि॒ष्ठाऽचि॑त्तिभिश्चकृ॒मा कच्चि॒दागः॑ |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>कृ॒धी ष्व१॑(अ॒)स्माँ, अदि॑ते॒रना᳚गा॒न् व्येनां᳚सि शिश्रथो॒ विष्व॑गग्ने ||<span class='MantraNumbering'>{4/6}{4.12.4}{4.2.2.4}{3.5.12.4}{308, 3194}</span></td>
</tr>
<tr>
<td class='VargaColorType2'>म॒हश्चि॑दग्न॒ एन॑सो, अ॒भीक॑ ऊ॒र्वाद्दे॒वाना᳚मु॒त मर्त्या᳚नाम् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>मा ते॒ सखा᳚यः॒ सद॒मिद्रि॑षाम॒ यच्छा᳚ तो॒काय॒ तन॑याय॒ शं योः ||<span class='MantraNumbering'>{5/6}{4.12.5}{4.2.2.5}{3.5.12.5}{308, 3195}</span></td>
</tr>
<tr>
<td class='VargaColorType2'>यथा᳚ ह॒ त्यद्‌ व॑सवो गौ॒र्यं᳚ चित् प॒दि षि॒ताममुं᳚चता यजत्राः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>ए॒वो ष्व१॑(अ॒)स्मन्मुं᳚चता॒ व्यंहः॒ प्र ता᳚र्यग्ने प्रत॒रं न॒ आयुः॑ ||<span class='MantraNumbering'>{6/6}{4.12.6}{4.2.2.6}{3.5.12.6}{308, 3196}</span></td>
</tr>
<tr>
<td class='SuktaLabel'>[13] प्रत्यग्निरिति पंचर्चस्य सूक्तस्य गौतमोवामदेवोग्निस्त्रिष्टुप् |</td>
</tr>
<tr>
<td class='VargaColorType1'>प्रत्य॒ग्निरु॒षसा॒मग्र॑मख्यद् विभाती॒नां सु॒मना᳚ रत्न॒धेय᳚म् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>या॒तम॑श्विना सु॒कृतो᳚ दुरो॒णमुत्सूर्यो॒ ज्योति॑षा दे॒व ए᳚ति ||<span class='MantraNumbering'>{1/5}{4.13.1}{4.2.3.1}{3.5.13.1}{309, 3197}</span></td>
</tr>
<tr>
<td class='VargaColorType1'>ऊ॒र्ध्वं भा॒नुं स॑वि॒ता दे॒वो, अ॑श्रेद् द्र॒प्सं दवि॑ध्वद्‌ गवि॒षो न सत्वा᳚ |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>अनु᳚ व्र॒तं वरु॑णो य‌न्ति मि॒त्रो यत्सूर्यं᳚ दि॒व्या᳚रो॒हय᳚‌न्ति ||<span class='MantraNumbering'>{2/5}{4.13.2}{4.2.3.2}{3.5.13.2}{309, 3198}</span></td>
</tr>
<tr>
<td class='VargaColorType1'>यं सी॒मकृ᳚ण्व॒न्‌ तम॑से वि॒पृचे᳚ ध्रु॒वक्षे᳚मा॒, अन॑वस्य‌न्तो॒, अर्थ᳚म् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>तं सूर्यं᳚ ह॒रितः॑ स॒प्त य॒ह्वीः स्पशं॒ विश्व॑स्य॒ जग॑तो वह‌न्ति ||<span class='MantraNumbering'>{3/5}{4.13.3}{4.2.3.3}{3.5.13.3}{309, 3199}</span></td>
</tr>
<tr>
<td class='VargaColorType1'>वहि॑ष्ठेभिरि॒हर᳚न्यासि॒ त‌न्तु॑मव॒व्यय॒न्नसि॑तं देव॒ वस्म॑ |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>दवि॑ध्वतो र॒श्मयः॒ सूर्य॑स्य॒ चर्मे॒वावा᳚धु॒स्तमो᳚, अ॒प्स्व१॑(अ॒)‌न्तः ||<span class='MantraNumbering'>{4/5}{4.13.4}{4.2.3.4}{3.5.13.4}{309, 3200}</span></td>
</tr>
<tr>
<td class='VargaColorType1'>अना᳚यतो॒, अनि॑बद्धः क॒थायं न्य᳚ङ्ङुत्ता॒नोऽव॑ पद्यते॒ न |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>कया᳚ याति स्व॒धया॒ को द॑दर्श दि॒वः स्क॒म्भः समृ॑तः पाति॒ नाक᳚म् ||<span class='MantraNumbering'>{5/5}{4.13.5}{4.2.3.5}{3.5.13.5}{309, 3201}</span></td>
</tr>
<tr>
<td class='SuktaLabel'>[14] प्रत्यग्निरिति पंचर्चस्य सूक्तस्य गौतमोवामदेवोग्निस्त्रिष्टुप् | (अनयोः सूक्तयोः केचिदाचार्यालिङ्गोक्तदेवताआहुःताश्च आद्यसूक्ते आद्यानां तिसृणामग्निः चतुर्थ्याः सवितृवरुणमित्राः पंचम्याः सूर्यः | अपरसूक्तेक्रमेण अग्न्याश्विनः सूर्य उषाअश्व्युषसः सूर्य इत्येवंज्ञेयाः )|</td>
</tr>
<tr>
<td class='VargaColorType2'>प्रत्य॒ग्निरु॒षसो᳚ जा॒तवे᳚दा॒, अख्य॑द्दे॒वो रोच॑माना॒ महो᳚भिः |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>आ ना᳚सत्योरुगा॒या रथे᳚ने॒मं य॒ज्ञमुप॑ नो यात॒मच्छ॑ ||<span class='MantraNumbering'>{1/5}{4.14.1}{4.2.4.1}{3.5.14.1}{310, 3202}</span></td>
</tr>
<tr>
<td class='VargaColorType2'>ऊ॒र्ध्वं के॒तुं स॑वि॒ता दे॒वो, अ॑श्रे॒ज्ज्योति॒र्विश्व॑स्मै॒ भुव॑नाय कृ॒ण्वन् |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>आप्रा॒ द्यावा᳚पृथि॒वी, अ॒‌न्तरि॑क्षं॒ वि सूर्यो᳚ र॒श्मिभि॒श्चेकि॑तानः ||<span class='MantraNumbering'>{2/5}{4.14.2}{4.2.4.2}{3.5.14.2}{310, 3203}</span></td>
</tr>
<tr>
<td class='VargaColorType2'>आ॒वह᳚‌न्त्यरु॒णीर्योति॒षागा᳚न्म॒ही चि॒त्रा र॒श्मिभि॒श्चेकि॑ताना |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>प्र॒बो॒धय᳚‌न्ती सुवि॒ताय॑ दे॒व्यु१॑(उ॒)षा, ई᳚यते सु॒युजा॒ रथे᳚न ||<span class='MantraNumbering'>{3/5}{4.14.3}{4.2.4.3}{3.5.14.3}{310, 3204}</span></td>
</tr>
<tr>
<td class='VargaColorType2'>आ वां॒ वहि॑ष्ठा, इ॒ह ते व॑ह‌न्तु॒ रथा॒, अश्वा᳚स उ॒षसो॒ व्यु॑ष्टौ |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>इ॒मे हि वां᳚ मधु॒पेया᳚य॒ सोमा᳚, अ॒स्मिन्‌ य॒ज्ञे वृ॑षणा मादयेथाम् ||<span class='MantraNumbering'>{4/5}{4.14.4}{4.2.4.4}{3.5.14.4}{310, 3205}</span></td>
</tr>
<tr>
<td class='VargaColorType2'>अना᳚यतो॒, अनि॑बद्धः क॒थायं न्य᳚ङ्ङुत्ता॒नोऽव॑ पद्यते॒ न |<span class='RishiDevChandas'>{गौतमो वामदेवः | अग्निः | त्रिष्टुप्}</span><p>कया᳚ याति स्व॒धया॒ को द॑दर्श दि॒वः स्क॒म्भः समृ॑तः पाति॒ नाक᳚म् ||<span class='MantraNumbering'>{5/5}{4.14.5}{4.2.4.5}{3.5.14.5}{310, 3206}</span></td>
</tr>
<tr>
<td class='SuktaLabel'>[15] अग्निहोतेति दशर्चस्य सूक्तस्य गौतमोवामदेवोग्निः सप्तम्यष्टम्योःसाहदेव्यःसोमकः अंत्ययोरश्विनौगायत्री |</td>
</tr>
<tr>
<td class='VargaColorType1'>अ॒ग्निर्होता᳚ नो, अध्व॒रे वा॒जी सन्‌ परि॑ णीयते |<span class='RishiDevChandas'>{गौतमो वामदेवः | अग्निः | गायत्री}</span><p>दे॒वो दे॒वेषु॑ य॒ज्ञियः॑ ||<span class='MantraNumbering'>{1/10}{4.15.1}{4.2.5.1}{3.5.15.1}{311, 3207}</span></td>
</tr>
<tr>
<td class='VargaColorType1'>परि॑ त्रिवि॒ष्ट्य॑ध्व॒रं यात्य॒ग्नी र॒थीरि॑व |<span class='RishiDevChandas'>{गौतमो वामदेवः | अग्निः | गायत्री}</span><p>आ दे॒वेषु॒ प्रयो॒ दध॑त् ||<span class='MantraNumbering'>{2/10}{4.15.2}{4.2.5.2}{3.5.15.2}{311, 3208}</span></td>
</tr>
<tr>
<td class='VargaColorType1'>परि॒ वाज॑पतिः क॒विर॒ग्निर॒व्यान्य॑क्रमीत् |<span class='RishiDevChandas'>{गौतमो वामदेवः | अग्निः | गायत्री}</span><p>दध॒द्रत्ना᳚नि दा॒शुषे᳚ ||<span class='MantraNumbering'>{3/10}{4.15.3}{4.2.5.3}{3.5.15.3}{311, 3209}</span></td>
</tr>
<tr>
<td class='VargaColorType1'>अ॒यं यः सृंज॑ये पु॒रो दै᳚ववा॒ते स॑मि॒ध्यते᳚ |<span class='RishiDevChandas'>{गौतमो वामदेवः | अग्निः | गायत्री}</span><p>द्यु॒माँ, अ॑मित्र॒दम्भ॑नः ||<span class='MantraNumbering'>{4/10}{4.15.4}{4.2.5.4}{3.5.15.4}{311, 3210}</span></td>
</tr>
<tr>
<td class='VargaColorType1'>अस्य॑ घा वी॒र ईव॑तो॒ऽग्नेरी᳚शीत॒ मर्त्यः॑ |<span class='RishiDevChandas'>{गौतमो वामदेवः | अग्निः | गायत्री}</span><p>ति॒ग्मज᳚म्भस्य मी॒ळ्हुषः॑ ||<span class='MantraNumbering'>{5/10}{4.15.5}{4.2.5.5}{3.5.15.5}{311, 3211}</span></td>
</tr>
<tr>
<td class='VargaColorType2'>तमर्व᳚‌न्तं॒ न सा᳚न॒सिम॑रु॒षं न दि॒वः शिशु᳚म् |<span class='RishiDevChandas'>{गौतमो वामदेवः | अग्निः | गायत्री}</span><p>म॒र्मृ॒ज्य‌न्ते᳚ दि॒वेदि॑वे ||<span class='MantraNumbering'>{6/10}{4.15.6}{4.2.5.6}{3.5.16.1}{311, 3212}</span></td>
</tr>
<tr>
<td class='VargaColorType2'>बोध॒द्यन्मा॒ हरि॑भ्यां कुमा॒रः सा᳚हदे॒व्यः |<span class='RishiDevChandas'>{गौतमो वामदेवः | साहदेव्यः सोमकः | गायत्री}</span><p>अच्छा॒ न हू॒त उद॑रम् ||<span class='MantraNumbering'>{7/10}{4.15.7}{4.2.5.7}{3.5.16.2}{311, 3213}</span></td>
</tr>
<tr>
<td class='VargaColorType2'>उ॒त त्या य॑ज॒ता हरी᳚ कुमा॒रात्‌ सा᳚हदे॒व्यात् |<span class='RishiDevChandas'>{गौतमो वामदेवः | साहदेव्यः सोमकः | गायत्री}</span><p>प्रय॑ता स॒द्य आ द॑दे ||<span class='MantraNumbering'>{8/10}{4.15.8}{4.2.5.8}{3.5.16.3}{311, 3214}</span></td>
</tr>
<tr>
<td class='VargaColorType2'>ए॒ष वां᳚ देवावश्विना कुमा॒रः सा᳚हदे॒व्यः |<span class='RishiDevChandas'>{गौतमो वामदेवः | अश्विनौ | गायत्री}</span><p>दी॒र्घायु॑रस्तु॒ सोम॑कः ||<span class='MantraNumbering'>{9/10}{4.15.9}{4.2.5.9}{3.5.16.4}{311, 3215}</span></td>
</tr>
<tr>
<td class='VargaColorType2'>तं यु॒वं दे᳚वावश्विना कुमा॒रं सा᳚हदे॒व्यम् |<span class='RishiDevChandas'>{गौतमो वामदेवः | अश्विनौ | गायत्री}</span><p>दी॒र्घायु॑षं कृणोतन ||<span class='MantraNumbering'>{10/10}{4.15.10}{4.2.5.10}{3.5.16.5}{311, 3216}</span></td>
</tr>
<tr>
<td class='SuktaLabel'>[16] आसत्योयात्वित्येकविंशत्यृचस्य सूक्तस्य गौतमोवामदेवइंद्रस्त्रिष्टुप् |</td>
</tr>
<tr>
<td class='VargaColorType1'>आ स॒त्यो या᳚तु म॒घवाँ᳚, ऋजी॒षी द्रव᳚‌न्त्वस्य॒ हर॑य॒ उप॑ नः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>तस्मा॒, इद‌न्धः॑ सुषुमा सु॒दक्ष॑मि॒हाभि॑पि॒त्वं क॑रते गृणा॒नः ||<span class='MantraNumbering'>{1/21}{4.16.1}{4.2.6.1}{3.5.17.1}{312, 3217}</span></td>
</tr>
<tr>
<td class='VargaColorType1'>अव॑ स्य शू॒राध्व॑नो॒ ना‌न्ते॒ऽस्मिन्‌ नो᳚, अ॒द्य सव॑ने म॒‌न्दध्यै᳚ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>शंसा᳚त्यु॒क्थमु॒शने᳚व वे॒धाश्चि॑कि॒तुषे᳚, असु॒र्या᳚य॒ मन्म॑ ||<span class='MantraNumbering'>{2/21}{4.16.2}{4.2.6.2}{3.5.17.2}{312, 3218}</span></td>
</tr>
<tr>
<td class='VargaColorType1'>क॒विर्न नि॒ण्यं वि॒दथा᳚नि॒ साध॒न् वृषा॒ यत्‌ सेकं᳚ विपिपा॒नो, अर्चा᳚त् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>दि॒व इ॒त्था जी᳚जनत्‌ स॒प्त का॒रूनह्ना᳚ चिच्चक्रुर॒युना᳚ गृ॒ण‌न्तः॑ ||<span class='MantraNumbering'>{3/21}{4.16.3}{4.2.6.3}{3.5.17.3}{312, 3219}</span></td>
</tr>
<tr>
<td class='VargaColorType1'>स्व१॑(अ॒)र्यद्‌ वेदि॑ सु॒दृशी᳚कम॒र्कैर्महि॒ ज्योती᳚ रुरुचु॒र्यद्ध॒ वस्तोः᳚ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अ॒‌न्धा तमां᳚सि॒ दुधि॑ता वि॒चक्षे॒ नृभ्य॑श्चकार॒ नृत॑मो, अ॒भिष्टौ᳚ ||<span class='MantraNumbering'>{4/21}{4.16.4}{4.2.6.4}{3.5.17.4}{312, 3220}</span></td>
</tr>
<tr>
<td class='VargaColorType1'>व॒व॒क्ष इ‌न्द्रो॒, अमि॑तमृजी॒ष्यु१॑(उ॒)भे, आ प॑प्रौ॒ रोद॑सी महि॒त्वा |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अत॑श्चिदस्य महि॒मा वि रे᳚च्य॒भि यो विश्वा॒ भुव॑ना ब॒भूव॑ ||<span class='MantraNumbering'>{5/21}{4.16.5}{4.2.6.5}{3.5.17.5}{312, 3221}</span></td>
</tr>
<tr>
<td class='VargaColorType2'>विश्वा᳚नि श॒क्रो नर्या᳚णि वि॒द्वान॒पो रि॑रेच॒ सखि॑भि॒रिका᳚मैः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अश्मा᳚नं चि॒द्ये बि॑भि॒दुर्वचो᳚भिर्व्र॒जं गोम᳚‌न्तमु॒शिजो॒ वि व᳚व्रुः ||<span class='MantraNumbering'>{6/21}{4.16.6}{4.2.6.6}{3.5.18.1}{312, 3222}</span></td>
</tr>
<tr>
<td class='VargaColorType2'>अ॒पो वृ॒त्रं व᳚व्रि॒वांसं॒ परा᳚ह॒न् प्राव॑त्ते॒ वज्रं᳚ पृथि॒वी सचे᳚ताः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>प्रार्णां᳚सि समु॒द्रिया᳚ण्यैनोः॒ पति॒र्भवं॒छव॑सा शूर धृष्णो ||<span class='MantraNumbering'>{7/21}{4.16.7}{4.2.6.7}{3.5.18.2}{312, 3223}</span></td>
</tr>
<tr>
<td class='VargaColorType2'>अ॒पो यदद्रिं᳚ पुरुहूत॒ दर्द॑रा॒विर्भु॑वत्‌ स॒रमा᳚ पू॒र्व्यं ते᳚ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>स नो᳚ ने॒ता वाज॒मा द॑र्षि॒ भूरिं᳚ गो॒त्रा रु॒जन्नङ्गि॑रोभिरृणा॒नः ||<span class='MantraNumbering'>{8/21}{4.16.8}{4.2.6.8}{3.5.18.3}{312, 3224}</span></td>
</tr>
<tr>
<td class='VargaColorType2'>अच्छा᳚ क॒विं नृ॑मणो गा, अ॒भिष्टौ॒ स्व॑र्षाता मघव॒न्नाध॑मानम् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>ऊ॒तिभि॒स्तमि॑षणो द्यु॒म्नहू᳚तौ॒ नि मा॒यावा॒नब्र᳚ह्मा॒ दस्यु॑रर्त ||<span class='MantraNumbering'>{9/21}{4.16.9}{4.2.6.9}{3.5.18.4}{312, 3225}</span></td>
</tr>
<tr>
<td class='VargaColorType2'>आ द॑स्यु॒घ्ना मन॑सा या॒ह्यस्तं॒ भुव॑त्ते॒ कुत्सः॑ स॒ख्ये निका᳚मः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>स्वे योनौ॒ नि ष॑दतं॒ सरू᳚पा॒ वि वां᳚ चिकितदृत॒चिद्ध॒ नारी᳚ ||<span class='MantraNumbering'>{10/21}{4.16.10}{4.2.6.10}{3.5.18.5}{312, 3226}</span></td>
</tr>
<tr>
<td class='VargaColorType1'>यासि॒ कुत्से᳚न स॒रथ॑मव॒स्युस्तो॒दो वात॑स्य॒ हर्यो॒रीशा᳚नः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>ऋ॒ज्रा वाजं॒ न गध्यं॒ युयू᳚षन् क॒विरदह॒न्‌ पार्या᳚य॒ भूषा᳚त् ||<span class='MantraNumbering'>{11/21}{4.16.11}{4.2.6.11}{3.5.19.1}{312, 3227}</span></td>
</tr>
<tr>
<td class='VargaColorType1'>कुत्सा᳚य॒ शुष्ण॑म॒शुषं॒ नि ब॑र्हीः प्रपि॒त्वे, अह्नः॒ कुय॑वं स॒हस्रा᳚ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>स॒द्यो दस्यू॒न्‌ प्र मृ॑ण कु॒त्स्येन॒ प्र सूर॑श्च॒क्रं वृ॑हताद॒भीके᳚ ||<span class='MantraNumbering'>{12/21}{4.16.12}{4.2.6.12}{3.5.19.2}{312, 3228}</span></td>
</tr>
<tr>
<td class='VargaColorType1'>त्वं पिप्रुं॒ मृग॑यं शूशु॒वांस॑मृ॒जिश्व॑ने वैदथि॒नाय॑ र‌न्धीः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>पं॒चा॒शत्‌ कृ॒ष्णा नि व॑पः स॒हस्रा ऽत्कं॒ न पुरो᳚ जरि॒मा वि द॑र्दः ||<span class='MantraNumbering'>{13/21}{4.16.13}{4.2.6.13}{3.5.19.3}{312, 3229}</span></td>
</tr>
<tr>
<td class='VargaColorType1'>सूर॑ उपा॒के त॒न्व१॑(अं॒) दधा᳚नो॒ वि यत्ते॒ चेत्य॒मृत॑स्य॒ वर्पः॑ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>मृ॒गो न ह॒स्ती तवि॑षीमुषा॒णः सिं॒हो न भी॒म आयु॑धानि॒ बिभ्र॑त् ||<span class='MantraNumbering'>{14/21}{4.16.14}{4.2.6.14}{3.5.19.4}{312, 3230}</span></td>
</tr>
<tr>
<td class='VargaColorType1'>इ‌न्द्रं॒ कामा᳚ वसू॒य‌न्तो᳚, अग्म॒न्‌ त्स्व᳚र्मीळ्हे॒ न सव॑ने चका॒नाः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>श्र॒व॒स्यवः॑ शशमा॒नास॑ उ॒क्थैरोको॒ न र॒ण्वा सु॒दृशी᳚व पु॒ष्टिः ||<span class='MantraNumbering'>{15/21}{4.16.15}{4.2.6.15}{3.5.19.5}{312, 3231}</span></td>
</tr>
<tr>
<td class='VargaColorType2'>तमिद्‌ व॒ इ‌न्द्रं᳚ सु॒हवं᳚ हुवेम॒ यस्ता च॒कार॒ नर्या᳚ पु॒रूणि॑ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>यो माव॑ते जरि॒त्रे गध्यं᳚ चिन्म॒क्षू वाजं॒ भर॑ति स्पा॒र्हरा᳚धाः ||<span class='MantraNumbering'>{16/21}{4.16.16}{4.2.6.16}{3.5.20.1}{312, 3232}</span></td>
</tr>
<tr>
<td class='VargaColorType2'>ति॒ग्मा यद॒‌न्तर॒शनिः॒ पता᳚ति॒ कस्मिं᳚चिच्छूर मुहु॒के जना᳚नाम् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>घो॒रा यद᳚र्य॒ समृ॑ति॒र्हवा॒त्यध॑ स्मा नस्त॒न्वो᳚ बोधि गो॒पाः ||<span class='MantraNumbering'>{17/21}{4.16.17}{4.2.6.17}{3.5.20.2}{312, 3233}</span></td>
</tr>
<tr>
<td class='VargaColorType2'>भुवो᳚ऽवि॒ता वा॒मदे᳚वस्य धी॒नां भुवः॒ सखा᳚वृ॒को वाज॑सातौ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>त्वामनु॒ प्रम॑ति॒मा ज॑गन्मोरु॒शंसो᳚ जरि॒त्रे वि॒श्वध॑ स्याः ||<span class='MantraNumbering'>{18/21}{4.16.18}{4.2.6.18}{3.5.20.3}{312, 3234}</span></td>
</tr>
<tr>
<td class='VargaColorType2'>ए॒भिरृभि॑रि‌न्द्र त्वा॒युभि॑ष्ट्वा म॒घव॑द्भिरघव॒न्‌ विश्व॑ आ॒जौ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>द्यावो॒ न द्यु॒म्नैर॒भि स‌न्तो᳚, अ॒र्यः, क्ष॒पो म॑देम श॒रद॑श्च पू॒र्वीः ||<span class='MantraNumbering'>{19/21}{4.16.19}{4.2.6.19}{3.5.20.4}{312, 3235}</span></td>
</tr>
<tr>
<td class='VargaColorType2'>ए॒वेदि‌न्द्रा᳚य वृष॒भाय॒ वृष्णे॒ ब्रह्मा᳚कर्म॒ भृग॑वो॒ न रथ᳚म् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>नू चि॒द्‌ यथा᳚ नः स॒ख्या वि॒योष॒दस᳚न्न उ॒ग्रो᳚ऽवि॒ता त॑नू॒पाः ||<span class='MantraNumbering'>{20/21}{4.16.20}{4.2.6.20}{3.5.20.5}{312, 3236}</span></td>
</tr>
<tr>
<td class='VargaColorType2'>नू ष्टु॒त इ᳚‌न्द्र॒ नू गृ॑णा॒न इषं᳚ जरि॒त्रे न॒द्यो॒३॑(ओ॒) न पी᳚पेः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अका᳚रि ते हरिवो॒ ब्रह्म॒ नव्यं᳚ धि॒या स्या᳚म र॒थ्यः॑ सदा॒साः ||<span class='MantraNumbering'>{21/21}{4.16.21}{4.2.6.21}{3.5.20.6}{312, 3237}</span></td>
</tr>
<tr>
<td class='SuktaLabel'>[17] त्वंमहानित्येकविंशत्यृचस्य सूक्तस्य गौतमोवामदेव इंद्रस्त्रिष्टुप् असिक्न्यामित्येकपदाविराट् |</td>
</tr>
<tr>
<td class='VargaColorType1'>त्वं म॒हाँ, इ᳚‌न्द्र॒ तुभ्यं᳚ ह॒ क्षा, अनु॑ क्ष॒त्रं मं॒हना᳚ मन्यत॒ द्यौः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>त्वं वृ॒त्रं शव॑सा जघ॒न्वान्‌ त्सृ॒जः सि‌न्धूँ॒रहि॑ना जग्रसा॒नान् ||<span class='MantraNumbering'>{1/21}{4.17.1}{4.2.7.1}{3.5.21.1}{313, 3238}</span></td>
</tr>
<tr>
<td class='VargaColorType1'>तव॑ त्वि॒षो जनि॑मन्‌ रेजत॒ द्यौ रेज॒द्‌ भूमि॑र्भि॒यसा॒ स्वस्य॑ म॒न्योः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>ऋ॒घा॒य‌न्त॑ सु॒भ्व१॑(अः॒) पर्व॑तास॒ आर्द॒न्‌ धन्वा᳚नि स॒रय᳚‌न्त॒ आपः॑ ||<span class='MantraNumbering'>{2/21}{4.17.2}{4.2.7.2}{3.5.21.2}{313, 3239}</span></td>
</tr>
<tr>
<td class='VargaColorType1'>भि॒नद्‌ गि॒रिं शव॑सा॒ वज्र॑मि॒ष्णन्ना᳚विष्कृण्वा॒नः स॑हसा॒न ओजः॑ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>वधी᳚द्‌ वृ॒त्रं वज्रे᳚ण म‌न्दसा॒नः सर॒न्नापो॒ जव॑सा ह॒तवृ॑ष्णीः ||<span class='MantraNumbering'>{3/21}{4.17.3}{4.2.7.3}{3.5.21.3}{313, 3240}</span></td>
</tr>
<tr>
<td class='VargaColorType1'>सु॒वीर॑स्ते जनि॒ता म᳚न्यत॒ द्यौरि‌न्द्र॑स्य क॒र्ता स्वप॑स्तमो भूत् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>य ईं᳚ ज॒जान॑ स्व॒र्यं᳚ सु॒वज्र॒मन॑पच्युतं॒ सद॑सो॒ न भूम॑ ||<span class='MantraNumbering'>{4/21}{4.17.4}{4.2.7.4}{3.5.21.4}{313, 3241}</span></td>
</tr>
<tr>
<td class='VargaColorType1'>य एक॑ इच्च्या॒वय॑ति॒ प्र भूमा॒ राजा᳚ कृष्टी॒नां पु॑रुहू॒त इ‌न्द्रः॑ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>स॒त्यमे᳚न॒मनु॒ विश्वे᳚ मद‌न्ति रा॒तिं दे॒वस्य॑ गृण॒तो म॒घोनः॑ ||<span class='MantraNumbering'>{5/21}{4.17.5}{4.2.7.5}{3.5.21.5}{313, 3242}</span></td>
</tr>
<tr>
<td class='VargaColorType2'>स॒त्रा सोमा᳚, अभवन्नस्य॒ विश्वे᳚ स॒त्रा मदा᳚सो बृह॒तो मदि॑ष्ठाः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>स॒त्राभ॑वो॒ वसु॑पति॒रसू᳚नां॒ दत्रे॒ विश्वा᳚, अधिथा, इ‌न्द्र कृ॒ष्टीः ||<span class='MantraNumbering'>{6/21}{4.17.6}{4.2.7.6}{3.5.22.1}{313, 3243}</span></td>
</tr>
<tr>
<td class='VargaColorType2'>त्वमध॑ प्रथ॒मं जाय॑मा॒नोऽमे॒ विश्वा᳚, अधिथा, इ‌न्द्र कृ॒ष्टीः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>त्वं प्रति॑ प्र॒वत॑ आ॒शया᳚न॒महिं॒ वज्रे᳚ण मघव॒न्‌ वि वृ॑श्चः ||<span class='MantraNumbering'>{7/21}{4.17.7}{4.2.7.7}{3.5.22.2}{313, 3244}</span></td>
</tr>
<tr>
<td class='VargaColorType2'>स॒त्रा॒हणं॒ दाधृ॑षिं॒ तुम्र॒मि‌न्द्रं᳚ म॒हाम॑पा॒रं वृ॑ष॒भं सु॒वज्र᳚म् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>ह‌न्ता॒ यो वृ॒त्रं सनि॑तो॒त वाजं॒ दाता᳚ म॒घानि॑ म॒घवा᳚ सु॒राधाः᳚ ||<span class='MantraNumbering'>{8/21}{4.17.8}{4.2.7.8}{3.5.22.3}{313, 3245}</span></td>
</tr>
<tr>
<td class='VargaColorType2'>अ॒यं वृत॑श्चातयते समी॒चीर्य आ॒जिषु॑ म॒घवा᳚ शृ॒ण्व एकः॑ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अ॒यं वाजं᳚ भरति॒ यं स॒नोत्य॒स्य प्रि॒यासः॑ स॒ख्ये स्या᳚म ||<span class='MantraNumbering'>{9/21}{4.17.9}{4.2.7.9}{3.5.22.4}{313, 3246}</span></td>
</tr>
<tr>
<td class='VargaColorType2'>अ॒यं शृ᳚ण्वे॒, अध॒ जय᳚न्नु॒त घ्नन्न॒यमु॒त प्र कृ॑णुते यु॒धा गाः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>य॒दा स॒त्यं कृ॑णु॒ते म॒न्युमि‌न्द्रो॒ विश्वं᳚ दृ॒ळ्हं भ॑यत॒ एज॑दस्मात् ||<span class='MantraNumbering'>{10/21}{4.17.10}{4.2.7.10}{3.5.22.5}{313, 3247}</span></td>
</tr>
<tr>
<td class='VargaColorType1'>समि‌न्द्रो॒ गा, अ॑जय॒त्‌ सं हिर᳚ण्या॒ सम॑श्वि॒या म॒घवा॒ यो ह॑ पू॒र्वीः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>ए॒भिरृभि॒रृत॑मो, अस्य शा॒कै रा॒यो वि॑भ॒क्ता स᳚म्भ॒रश्च॒ वस्वः॑ ||<span class='MantraNumbering'>{11/21}{4.17.11}{4.2.7.11}{3.5.23.1}{313, 3248}</span></td>
</tr>
<tr>
<td class='VargaColorType1'>किय॑त्‌ स्वि॒दि‌न्द्रो॒, अध्ये᳚ति मा॒तुः किय॑त्‌ पि॒तुर॑नि॒तुर्यो ज॒जान॑ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>यो, अ॑स्य॒ शुष्मं᳚ मुहु॒कैरिय॑र्ति॒ वातो॒ न जू॒तः स्त॒नय॑द्भिर॒भ्रैः ||<span class='MantraNumbering'>{12/21}{4.17.12}{4.2.7.12}{3.5.23.2}{313, 3249}</span></td>
</tr>
<tr>
<td class='VargaColorType1'>क्षि॒य‌न्तं᳚ त्व॒मक्षि॑य‌न्तं कृणो॒तीय॑र्ति रे॒णुं म॒घवा᳚ स॒मोह᳚म् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>वि॒भं॒ज॒नुर॒शनि॑माँ, इव॒ द्यौरु॒त स्तो॒तारं᳚ म॒घवा॒ वसौ᳚ धात् ||<span class='MantraNumbering'>{13/21}{4.17.13}{4.2.7.13}{3.5.23.3}{313, 3250}</span></td>
</tr>
<tr>
<td class='VargaColorType1'>अ॒यं च॒क्रमि॑षण॒त्‌ सूर्य॑स्य॒ न्येत॑शं रीरमत्‌ ससृमा॒णम् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>आ कृ॒ष्ण ईं᳚ जुहुरा॒णो जि॑घर्ति त्व॒चो बु॒ध्ने रज॑सो, अ॒स्य योनौ᳚ ||<span class='MantraNumbering'>{14/21}{4.17.14}{4.2.7.14}{3.5.23.4}{313, 3251}</span></td>
</tr>
<tr>
<td class='VargaColorType1'>असि॑क्न्यां॒ यज॑मानो॒ न होता᳚ ||<span class='RishiDevChandas'>{गौतमो वामदेवः | इन्द्रः | एकपदा विराट्}</span><span class='MantraNumbering'>{15/21}{4.17.15}{4.2.7.15}{3.5.23.5}{313, 3252}</span></td>
</tr>
<tr>
<td class='VargaColorType2'>ग॒व्य‌न्त॒ इ‌न्द्रं᳚ स॒ख्याय॒ विप्रा᳚, अश्वा॒य‌न्तो॒ वृष॑णं वा॒जय᳚‌न्तः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>ज॒नी॒य‌न्तो᳚ जनि॒दामक्षि॑तोति॒मा च्या᳚वयामोऽव॒ते न कोश᳚म् ||<span class='MantraNumbering'>{16/21}{4.17.16}{4.2.7.16}{3.5.24.1}{313, 3253}</span></td>
</tr>
<tr>
<td class='VargaColorType2'>त्रा॒ता नो᳚ बोधि॒ ददृ॑शान आ॒पिर॑भिख्या॒ता म॑र्डि॒ता सो॒म्याना᳚म् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>सखा᳚ पि॒ता पि॒तृत॑मः पितॄ॒णां कर्ते᳚मु लो॒कमु॑श॒ते व॑यो॒धाः ||<span class='MantraNumbering'>{17/21}{4.17.17}{4.2.7.17}{3.5.24.2}{313, 3254}</span></td>
</tr>
<tr>
<td class='VargaColorType2'>स॒खी॒य॒ताम॑वि॒ता बो᳚धि॒ सखा᳚ गृणा॒न इ᳚‌न्द्र स्तुव॒ते वयो᳚ धाः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>व॒यं ह्या ते᳚ चकृ॒मा स॒बाध॑ आ॒भिः शमी᳚भिर॒हय᳚‌न्त इ‌न्द्र ||<span class='MantraNumbering'>{18/21}{4.17.18}{4.2.7.18}{3.5.24.3}{313, 3255}</span></td>
</tr>
<tr>
<td class='VargaColorType2'>स्तु॒त इ‌न्द्रो᳚ म॒घवा॒ यद्ध॑ वृ॒त्रा भूरी॒ण्येको᳚, अप्र॒तीनि॑ ह‌न्ति |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अ॒स्य प्रि॒यो ज॑रि॒ता यस्य॒ शर्म॒न्नकि॑रे॒वा वा॒रय᳚‌न्ते॒ न मर्ताः᳚ ||<span class='MantraNumbering'>{19/21}{4.17.19}{4.2.7.19}{3.5.24.4}{313, 3256}</span></td>
</tr>
<tr>
<td class='VargaColorType2'>ए॒वा न॒ इ‌न्द्रो᳚ म॒घवा᳚ विर॒प्शी कर॑त्‌ स॒त्या च॑र्षणी॒धृद॑न॒र्वा |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>त्वं राजा᳚ ज॒नुषां᳚ धेह्य॒स्मे, अधि॒ श्रवो॒ माहि॑नं॒ यज्ज॑रि॒त्रे ||<span class='MantraNumbering'>{20/21}{4.17.20}{4.2.7.20}{3.5.24.5}{313, 3257}</span></td>
</tr>
<tr>
<td class='VargaColorType2'>नू ष्टु॒त इ᳚‌न्द्र॒ नू गृ॑णा॒न इषं᳚ जरि॒त्रे न॒द्यो॒३॑(ओ॒) न पी᳚पेः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अका᳚रि ते हरिवो॒ ब्रह्म॒ नव्यं᳚ धि॒या स्या᳚म र॒थ्यः॑ सदा॒साः ||<span class='MantraNumbering'>{21/21}{4.17.21}{4.2.7.21}{3.5.24.6}{313, 3258}</span></td>
</tr>
<tr>
<td class='SuktaLabel'>[18] अयंपंथाइति त्रयोदशर्चस्य सूक्तस्य गौतमो वामदेव ऋषिः आद्यायाइंद्रऋषिः नहीन्वस्येत्यादिसार्धतिसृणमदितिरृषिका आद्यायावामदेवोदेवता नाहमतइत्यादिपंचार्धर्चानामंत्यानांषण्णामृचांचेंद्रोदेवता नहीन्वस्येतिसार्धतिसृणांवामदेवोदेवतात्रिष्टुप् |</td>
</tr>
<tr>
<td class='VargaColorType1'>अ॒यं प‌न्था॒, अनु॑वित्तः पुरा॒णो यतो᳚ दे॒वा, उ॒दजा᳚य‌न्त॒ विश्वे᳚ |<span class='RishiDevChandas'>{इन्द्रः | वामदेवः | त्रिष्टुप्}</span><p>अत॑श्चि॒दा ज॑निषीष्ट॒ प्रवृ॑द्धो॒ मा मा॒तर॑ममु॒या पत्त॑वे कः ||<span class='MantraNumbering'>{1/13}{4.18.1}{4.2.8.1}{3.5.25.1}{314, 3259}</span></td>
</tr>
<tr>
<td class='VargaColorType1'>नाहमतो॒ निर॑या दु॒र्गहै॒तत् ति॑र॒श्चता᳚ पा॒र्श्वान्निर्ग॑माणि |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>ब॒हूनि॑ मे॒, अकृ॑ता॒ कर्त्वा᳚नि॒ युध्यै᳚ त्वेन॒ सं त्वे᳚न पृच्छै ||<span class='MantraNumbering'>{2/13}{4.18.2}{4.2.8.2}{3.5.25.2}{314, 3260}</span></td>
</tr>
<tr>
<td class='VargaColorType1'>प॒रा॒य॒तीं मा॒तर॒मन्व॑चष्ट॒ न नानु॑ गा॒न्यनु॒ नू ग॑मानि |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>त्वष्टु॑र्गृ॒हे, अ॑पिब॒त्‌ सोम॒मि‌न्द्रः॑ शतध॒न्यं᳚ च॒म्वोः᳚ सु॒तस्य॑ ||<span class='MantraNumbering'>{3/13}{4.18.3}{4.2.8.3}{3.5.25.3}{314, 3261}</span></td>
</tr>
<tr>
<td class='VargaColorType1'>किं स ऋध॑क्‌ कृणव॒द्यं स॒हस्रं᳚ मा॒सो ज॒भार॑ श॒रद॑श्च पू॒र्वीः |<span class='RishiDevChandas'>{१/२: गौतमो वामदेवः २/२:अदितिरृषिका | १/२:इन्द्रः २/२:वामदेवः | त्रिष्टुप्}</span><p>न॒ही न्व॑स्य प्रति॒मान॒मस्त्य॒‌न्तरा॒तेषू॒त ये जनि॑त्वाः ||<span class='MantraNumbering'>{4/13}{4.18.4}{4.2.8.4}{3.5.25.4}{314, 3262}</span></td>
</tr>
<tr>
<td class='VargaColorType1'>अ॒व॒द्यमि॑व॒ मन्य॑माना॒ गुहा᳚क॒रि‌न्द्रं᳚ मा॒ता वी॒र्ये᳚णा॒ न्यृ॑ष्टम् |<span class='RishiDevChandas'>{अदितिरृषिका | वामदेवः | त्रिष्टुप्}</span><p>अथोद॑स्थात्‌ स्व॒यमत्कं॒ वसा᳚न॒ आ रोद॑सी, अपृणा॒ज्जाय॑मानः ||<span class='MantraNumbering'>{5/13}{4.18.5}{4.2.8.5}{3.5.25.5}{314, 3263}</span></td>
</tr>
<tr>
<td class='VargaColorType2'>ए॒ता, अ॑र्षन्यलला॒भव᳚‌न्तीरृ॒ताव॑रीरिव सं॒क्रोश॑मानाः |<span class='RishiDevChandas'>{अदितिरृषिका | वामदेवः | त्रिष्टुप्}</span><p>ए॒ता वि पृ॑च्छ॒ किमि॒दं भ॑न‌न्ति॒ कमापो॒, अद्रिं᳚ परि॒धिं रु॑ज‌न्ति ||<span class='MantraNumbering'>{6/13}{4.18.6}{4.2.8.6}{3.5.26.1}{314, 3264}</span></td>
</tr>
<tr>
<td class='VargaColorType2'>किमु॑ ष्विदस्मै नि॒विदो᳚ भन॒‌न्ते‌न्द्र॑स्याव॒द्यं दि॑धिष‌न्त॒ आपः॑ |<span class='RishiDevChandas'>{अदितिरृषिका | वामदेवः | त्रिष्टुप्}</span><p>ममै॒तान्‌ पु॒त्रो म॑ह॒ता व॒धेन॑ वृ॒त्रं ज॑घ॒न्वाँ, अ॑सृज॒द्वि सि‌न्धू॑न् ||<span class='MantraNumbering'>{7/13}{4.18.7}{4.2.8.7}{3.5.26.2}{314, 3265}</span></td>
</tr>
<tr>
<td class='VargaColorType2'>मम॑च्च॒न त्वा᳚ युव॒तिः प॒रास॒ मम॑च्च॒न त्वा᳚ कु॒षवा᳚ ज॒गार॑ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>मम॑च्चि॒दापः॒ शिश॑वे ममृड्यु॒र्मम॑च्चि॒दि‌न्द्रः॒ सह॒सोद॑तिष्ठत् ||<span class='MantraNumbering'>{8/13}{4.18.8}{4.2.8.8}{3.5.26.3}{314, 3266}</span></td>
</tr>
<tr>
<td class='VargaColorType2'>मम॑च्च॒न ते᳚ मघव॒न्‌ व्यं᳚सो निविवि॒ध्वाँ, अप॒ हनू᳚ ज॒घान॑ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अधा॒ निवि॑द्ध॒ उत्त॑रो बभू॒वांछिरो᳚ दा॒सस्य॒ सं पि॑णग्व॒धेन॑ ||<span class='MantraNumbering'>{9/13}{4.18.9}{4.2.8.9}{3.5.26.4}{314, 3267}</span></td>
</tr>
<tr>
<td class='VargaColorType2'>गृ॒ष्टिः स॑सूव॒ स्थवि॑रं तवा॒गाम॑नाधृ॒ष्यं वृ॑ष॒भं तुम्र॒मि‌न्द्र᳚म् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अरी᳚ळ्हं व॒त्सं च॒रथा᳚य मा॒ता स्व॒यं गा॒तुं त॒न्व॑ इ॒च्छमा᳚नम् ||<span class='MantraNumbering'>{10/13}{4.18.10}{4.2.8.10}{3.5.26.5}{314, 3268}</span></td>
</tr>
<tr>
<td class='VargaColorType2'>उ॒त मा॒ता म॑हि॒षमन्व॑वेनद॒मी त्वा᳚ जहति पुत्र दे॒वाः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अथा᳚ब्रवीद्‌ वृ॒त्रमि‌न्द्रो᳚ हनि॒ष्यन्‌ त्सखे᳚ विष्णो वित॒रं वि क्र॑मस्व ||<span class='MantraNumbering'>{11/13}{4.18.11}{4.2.8.11}{3.5.26.6}{314, 3269}</span></td>
</tr>
<tr>
<td class='VargaColorType2'>कस्ते᳚ मा॒तरं᳚ वि॒धवा᳚मचक्रच्छ॒युं कस्त्वाम॑जिघांस॒च्चर᳚‌न्तम् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>कस्ते᳚ दे॒वो, अधि॑ मार्डी॒क आ᳚सी॒द्‌ यत्‌ प्राक्षि॑णाः पि॒तरं᳚ पाद॒गृह्य॑ ||<span class='MantraNumbering'>{12/13}{4.18.12}{4.2.8.12}{3.5.26.7}{314, 3270}</span></td>
</tr>
<tr>
<td class='VargaColorType2'>अव॑र्त्या॒ शुन॑ आ॒‌न्त्राणि॑ पेचे॒ न दे॒वेषु॑ विविदे मर्डि॒तार᳚म् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अप॑श्यं जा॒यामम॑हीयमाना॒मधा᳚ मे श्ये॒नो मध्वा ज॑भार ||<span class='MantraNumbering'>{13/13}{4.18.13}{4.2.8.13}{3.5.26.8}{314, 3271}</span></td>
</tr>
<tr>
<td class='SuktaLabel'>[19] एवात्वामित्येकादशर्चस्य सूक्तस्य गौतमोवामदेव इंद्रस्त्रिष्टुप् |</td>
</tr>
<tr>
<td class='VargaColorType1'>ए॒वा त्वामि᳚‌न्द्र वज्रि॒न्नत्र॒ विश्वे᳚ दे॒वासः॑ सु॒हवा᳚स॒ ऊमाः᳚ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>म॒हामु॒भे रोद॑सी वृ॒द्धमृ॒ष्वं निरेक॒मिद्‌ वृ॑णते वृत्र॒हत्ये᳚ ||<span class='MantraNumbering'>{1/11}{4.19.1}{4.2.9.1}{3.6.1.1}{315, 3272}</span></td>
</tr>
<tr>
<td class='VargaColorType1'>अवा᳚सृज‌न्त॒ जिव्र॑यो॒ न दे॒वा भुवः॑ स॒म्राळि᳚‌न्द्र स॒त्ययो᳚निः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अह॒न्नहिं᳚ परि॒शया᳚न॒मर्णः॒ प्र व॑र्त॒नीर॑रदो वि॒श्वधे᳚नाः ||<span class='MantraNumbering'>{2/11}{4.19.2}{4.2.9.2}{3.6.1.2}{315, 3273}</span></td>
</tr>
<tr>
<td class='VargaColorType1'>अतृ॑प्णुव‌न्तं॒ विय॑तमबु॒ध्यमबु॑ध्यमानं सुषुपा॒णमि᳚‌न्द्र |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>स॒प्त प्रति॑ प्र॒वत॑ आ॒शया᳚न॒महिं॒ वज्रे᳚ण॒ वि रि॑णा, अप॒र्वन् ||<span class='MantraNumbering'>{3/11}{4.19.3}{4.2.9.3}{3.6.1.3}{315, 3274}</span></td>
</tr>
<tr>
<td class='VargaColorType1'>अक्षो᳚दय॒च्छव॑सा॒ क्षाम॑ बु॒ध्नं वार्ण वात॒स्तवि॑षीभि॒रि‌न्द्रः॑ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>दृ॒ळ्हान्यौ᳚भ्नादु॒शमा᳚न॒ ओजोऽवा᳚भिनत्‌ क॒कुभः॒ पर्व॑तानाम् ||<span class='MantraNumbering'>{4/11}{4.19.4}{4.2.9.4}{3.6.1.4}{315, 3275}</span></td>
</tr>
<tr>
<td class='VargaColorType1'>अ॒भि प्र द॑द्रु॒रन॑यो॒ न गर्भं॒ रथा᳚, इव॒ प्र य॑युः सा॒कमद्र॑यः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अत॑र्पयो वि॒सृत॑ उ॒ब्ज ऊ॒र्मीन्‌ त्वं वृ॒ताँ, अ॑रिणा, इ‌न्द्र॒ सि‌न्धू॑न् ||<span class='MantraNumbering'>{5/11}{4.19.5}{4.2.9.5}{3.6.1.5}{315, 3276}</span></td>
</tr>
<tr>
<td class='VargaColorType2'>त्वं म॒हीम॒वनिं᳚ वि॒श्वधे᳚नां तु॒र्वीत॑ये व॒य्या᳚य॒ क्षर᳚‌न्तीम् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अर॑मयो॒ नम॒सैज॒दर्णः॑ सुतर॒णाँ, अ॑कृणोरि‌न्द्र॒ सि‌न्धू॑न् ||<span class='MantraNumbering'>{6/11}{4.19.6}{4.2.9.6}{3.6.2.1}{315, 3277}</span></td>
</tr>
<tr>
<td class='VargaColorType2'>प्राग्रुवो᳚ नभ॒न्वो॒३॑(ओ॒) न वक्वा᳚ ध्व॒स्रा, अ॑पिन्वद्‌ युव॒तीर्^इ॑त॒ज्ञाः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>धन्वा॒न्यज्राँ᳚, अपृणक्‌ तृषा॒णाँ, अधो॒गि‌न्द्रः॑ स्त॒र्यो॒३॑(ओ॒) दंसु॑पत्नीः ||<span class='MantraNumbering'>{7/11}{4.19.7}{4.2.9.7}{3.6.2.2}{315, 3278}</span></td>
</tr>
<tr>
<td class='VargaColorType2'>पू॒र्वीरु॒षसः॑ श॒रद॑श्च गू॒र्ता वृ॒त्रं ज॑घ॒न्वाँ, अ॑सृज॒द्वि सि‌न्धू॑न् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>परि॑ष्ठिता, अतृणद्‌ बद्बधा॒नाः सी॒रा, इ‌न्द्रः॒ स्रवि॑तवे पृथि॒व्या ||<span class='MantraNumbering'>{8/11}{4.19.8}{4.2.9.8}{3.6.2.3}{315, 3279}</span></td>
</tr>
<tr>
<td class='VargaColorType2'>व॒म्रीभिः॑ पु॒त्रम॒ग्रुवो᳚, अदा॒नं नि॒वेश॑नाद्धरिव॒ आ ज॑भर्थ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>व्य१॑(अ॒)‌न्धो, अ॑ख्य॒दहि॑माददा॒नो निर्भू᳚दुख॒च्छित्‌ सम॑र‌न्त॒ पर्व॑ ||<span class='MantraNumbering'>{9/11}{4.19.9}{4.2.9.9}{3.6.2.4}{315, 3280}</span></td>
</tr>
<tr>
<td class='VargaColorType2'>प्र ते॒ पूर्वा᳚णि॒ कर॑णानि विप्राऽऽवि॒द्वाँ, आ᳚ह वि॒दुषे॒ करां᳚सि |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>यथा᳚यथा॒ वृष्ण्या᳚नि॒ स्वगू॒र्ताऽपां᳚सि राज॒न्‌ नर्यावि॑वेषीः ||<span class='MantraNumbering'>{10/11}{4.19.10}{4.2.9.10}{3.6.2.5}{315, 3281}</span></td>
</tr>
<tr>
<td class='VargaColorType2'>नू ष्टु॒त इ᳚‌न्द्र॒ नू गृ॑णा॒न इषं᳚ जरि॒त्रे न॒द्यो॒३॑(ओ॒) न पी᳚पेः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अका᳚रि ते हरिवो॒ ब्रह्म॒ नव्यं᳚ धि॒या स्या᳚म र॒थ्यः॑ सदा॒साः ||<span class='MantraNumbering'>{11/11}{4.19.11}{4.2.9.11}{3.6.2.6}{315, 3282}</span></td>
</tr>
<tr>
<td class='SuktaLabel'>[20] आनइंद्रइत्येकादशर्चस्य सूक्तस्यगौतमोवामदेव इंद्रस्त्रिष्टुप् |</td>
</tr>
<tr>
<td class='VargaColorType1'>आ न॒ इ‌न्द्रो᳚ दू॒रादा न॑ आ॒साद॑भिष्टि॒कृदव॑से यासदु॒ग्रः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>ओजि॑ष्ठेभिरृ॒पति॒रज्र॑बाहुः सं॒गे स॒मत्सु॑ तु॒र्वणिः॑ पृत॒न्यून् ||<span class='MantraNumbering'>{1/11}{4.20.1}{4.2.10.1}{3.6.3.1}{316, 3283}</span></td>
</tr>
<tr>
<td class='VargaColorType1'>आ न॒ इ‌न्द्रो॒ हरि॑भिर्या॒त्वच्छा᳚ऽर्वाची॒नोऽव॑से॒ राध॑से च |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>तिष्ठा᳚ति व॒ज्री म॒घवा᳚ विर॒प्शीमं य॒ज्ञमनु॑ नो॒ वाज॑सातौ ||<span class='MantraNumbering'>{2/11}{4.20.2}{4.2.10.2}{3.6.3.2}{316, 3284}</span></td>
</tr>
<tr>
<td class='VargaColorType1'>इ॒मं य॒ज्ञं त्वम॒स्माक॑मि‌न्द्र पु॒रो दध॑त्‌ सनिष्यसि॒ क्रतुं᳚ नः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>श्व॒घ्नीव॑ वज्रिन्‌ त्स॒नये॒ धना᳚नां॒ त्वया᳚ व॒यम॒र्य आ॒जिं ज॑येम ||<span class='MantraNumbering'>{3/11}{4.20.3}{4.2.10.3}{3.6.3.3}{316, 3285}</span></td>
</tr>
<tr>
<td class='VargaColorType1'>उ॒शन्नु॒ षु णः॑ सु॒मना᳚, उपा॒के सोम॑स्य॒ नु सुषु॑तस्य स्वधावः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>पा, इ᳚‌न्द्र॒ प्रति॑भृतस्य॒ मध्वः॒ सम‌न्ध॑सा ममदः पृ॒ष्ठ्ये᳚न ||<span class='MantraNumbering'>{4/11}{4.20.4}{4.2.10.4}{3.6.3.4}{316, 3286}</span></td>
</tr>
<tr>
<td class='VargaColorType1'>वि यो र॑र॒प्श ऋषि॑भि॒रवे᳚भिर्वृ॒क्षो न प॒क्वः सृण्यो॒ न जेता᳚ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>मर्यो॒ न योषा᳚म॒भि मन्य॑मा॒नोऽच्छा᳚ विवक्मि पुरुहू॒तमि‌न्द्र᳚म् ||<span class='MantraNumbering'>{5/11}{4.20.5}{4.2.10.5}{3.6.3.5}{316, 3287}</span></td>
</tr>
<tr>
<td class='VargaColorType2'>गि॒रिर्न यः स्वत॑वाँ, ऋ॒ष्व इ‌न्द्रः॑ स॒नादे॒व सह॑से जा॒त उ॒ग्रः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>आद॑र्ता॒ वज्रं॒ स्थवि॑रं॒ न भी॒म उ॒द्नेव॒ कोशं॒ वसु॑ना॒ न्यृ॑ष्टम् ||<span class='MantraNumbering'>{6/11}{4.20.6}{4.2.10.6}{3.6.4.1}{316, 3288}</span></td>
</tr>
<tr>
<td class='VargaColorType2'>न यस्य॑ व॒र्ता ज॒नुषा॒ न्वस्ति॒ न राध॑स आमरी॒ता म॒घस्य॑ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>उ॒द्वा॒वृ॒षा॒णस्त॑विषीव उग्रा॒ऽस्मभ्यं᳚ दद्धि पुरुहूत रा॒यः ||<span class='MantraNumbering'>{7/11}{4.20.7}{4.2.10.7}{3.6.4.2}{316, 3289}</span></td>
</tr>
<tr>
<td class='VargaColorType2'>ईक्षे᳚ रा॒यः, क्षय॑स्य चर्षणी॒नामु॒त व्र॒जम॑पव॒र्तासि॒ गोना᳚म् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>शि॒क्षा॒न॒रः स॑मि॒थेषु॑ प्र॒हावा॒न् वस्वो᳚ रा॒शिम॑भिने॒तासि॒ भूरि᳚म् ||<span class='MantraNumbering'>{8/11}{4.20.8}{4.2.10.8}{3.6.4.3}{316, 3290}</span></td>
</tr>
<tr>
<td class='VargaColorType2'>कया॒ तच्छृ᳚ण्वे॒ शच्या॒ शचि॑ष्ठो॒ यया᳚ कृ॒णोति॒ मुहु॒ का चि॑दृ॒ष्वः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>पु॒रु दा॒शुषे॒ विच॑यिष्ठो॒, अंहोऽथा᳚ दधाति॒ द्रवि॑णं जरि॒त्रे ||<span class='MantraNumbering'>{9/11}{4.20.9}{4.2.10.9}{3.6.4.4}{316, 3291}</span></td>
</tr>
<tr>
<td class='VargaColorType2'>मा नो᳚ मर्धी॒रा भ॑रा द॒द्धि तन्नः॒ प्र दा॒शुषे॒ दात॑वे॒ भूरि॒ यत्ते᳚ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>नव्ये᳚ दे॒ष्णे श॒स्ते, अ॒स्मि‌न्त॑ उ॒क्थे प्र ब्र॑वाम व॒यमि᳚‌न्द्र स्तु॒व‌न्तः॑ ||<span class='MantraNumbering'>{10/11}{4.20.10}{4.2.10.10}{3.6.4.5}{316, 3292}</span></td>
</tr>
<tr>
<td class='VargaColorType2'>नू ष्टु॒त इ᳚‌न्द्र॒ नू गृ॑णा॒न इषं᳚ जरि॒त्रे न॒द्यो॒३॑(ओ॒) न पी᳚पेः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अका᳚रि ते हरिवो॒ ब्रह्म॒ नव्यं᳚ धि॒या स्या᳚म र॒थ्यः॑ सदा॒साः ||<span class='MantraNumbering'>{11/11}{4.20.11}{4.2.10.11}{3.6.4.6}{316, 3293}</span></td>
</tr>
<tr>
<td class='SuktaLabel'>[21] आयात्विंद्र इत्येकादशर्चस्य सूक्तस्य गौतमोवामदेव इंद्रस्त्रिष्टुप् |</td>
</tr>
<tr>
<td class='VargaColorType1'>आ या॒त्वि‌न्द्रोऽव॑स॒ उप॑ न इ॒ह स्तु॒तः स॑ध॒माद॑स्तु॒ शूरः॑ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>वा॒वृ॒धा॒नस्तवि॑षी॒रस्य॑ पू॒र्वीर्द्यौर्न क्ष॒त्रम॒भिभू᳚ति॒ पुष्या᳚त् ||<span class='MantraNumbering'>{1/11}{4.21.1}{4.2.11.1}{3.6.5.1}{317, 3294}</span></td>
</tr>
<tr>
<td class='VargaColorType1'>तस्येदि॒ह स्त॑वथ॒ वृष्ण्या᳚नि तुविद्यु॒म्नस्य॑ तुवि॒राध॑सो॒ नॄन् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>यस्य॒ क्रतु᳚र्विद॒थ्यो॒३॑(ओ॒) न स॒म्राट् सा॒ह्वान्‌ तरु॑त्रो, अ॒भ्यस्ति॑ कृ॒ष्टीः ||<span class='MantraNumbering'>{2/11}{4.21.2}{4.2.11.2}{3.6.5.2}{317, 3295}</span></td>
</tr>
<tr>
<td class='VargaColorType1'>आ या॒त्वि‌न्द्रो᳚ दि॒व आ पृ॑थि॒व्या म॒क्षू स॑मु॒द्रादु॒त वा॒ पुरी᳚षात् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>स्व᳚र्णरा॒दव॑से नो म॒रुत्वा᳚न् परा॒वतो᳚ वा॒ सद॑नादृ॒तस्य॑ ||<span class='MantraNumbering'>{3/11}{4.21.3}{4.2.11.3}{3.6.5.3}{317, 3296}</span></td>
</tr>
<tr>
<td class='VargaColorType1'>स्थू॒रस्य॑ रा॒यो बृ॑ह॒तो य ईशे॒ तमु॑ ष्टवाम वि॒दथे॒ष्वि‌न्द्र᳚म् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>यो वा॒युना॒ जय॑ति॒ गोम॑तीषु॒ प्र धृ॑ष्णु॒या नय॑ति॒ वस्यो॒, अच्छ॑ ||<span class='MantraNumbering'>{4/11}{4.21.4}{4.2.11.4}{3.6.5.4}{317, 3297}</span></td>
</tr>
<tr>
<td class='VargaColorType1'>उप॒ यो नमो॒ नम॑सि स्तभा॒यन्निय॑र्ति॒ वाचं᳚ ज॒नय॒न्‌ यज॑ध्यै |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>ऋं॒ज॒सा॒नः पु॑रु॒वार॑ उ॒क्थैरे‌न्द्रं᳚ कृण्वीत॒ सद॑नेषु॒ होता᳚ ||<span class='MantraNumbering'>{5/11}{4.21.5}{4.2.11.5}{3.6.5.5}{317, 3298}</span></td>
</tr>
<tr>
<td class='VargaColorType2'>धि॒षा यदि॑ धिष॒ण्य‌न्तः॑ सर॒ण्यान्‌ त्सद᳚‌न्तो॒, अद्रि॑मौशि॒जस्य॒ गोहे᳚ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>आ दु॒रोषाः᳚ पा॒स्त्यस्य॒ होता॒ यो नो᳚ म॒हान्‌ त्सं॒वर॑णेषु॒ वह्निः॑ ||<span class='MantraNumbering'>{6/11}{4.21.6}{4.2.11.6}{3.6.6.1}{317, 3299}</span></td>
</tr>
<tr>
<td class='VargaColorType2'>स॒त्रा यदीं᳚ भार्व॒रस्य॒ वृष्णः॒ सिष॑क्ति॒ शुष्मः॑ स्तुव॒ते भरा᳚य |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>गुहा॒ यदी᳚मौशि॒जस्य॒ गोहे॒ प्र यद्धि॒ये प्राय॑से॒ मदा᳚य ||<span class='MantraNumbering'>{7/11}{4.21.7}{4.2.11.7}{3.6.6.2}{317, 3300}</span></td>
</tr>
<tr>
<td class='VargaColorType2'>वि यद्वरां᳚सि॒ पर्व॑तस्य वृ॒ण्वे पयो᳚भिर्जि॒न्वे, अ॒पां जवां᳚सि |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>वि॒दद्‌ गौ॒रस्य॑ गव॒यस्य॒ गोहे॒ यदी॒ वाजा᳚य सु॒ध्यो॒३॑(ओ॒) वह᳚‌न्ति ||<span class='MantraNumbering'>{8/11}{4.21.8}{4.2.11.8}{3.6.6.3}{317, 3301}</span></td>
</tr>
<tr>
<td class='VargaColorType2'>भ॒द्रा ते॒ हस्ता॒ सुकृ॑तो॒त पा॒णी प्र॑य॒‌न्तारा᳚ स्तुव॒ते राध॑ इ‌न्द्र |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>का ते॒ निष॑त्तिः॒ किमु॒ नो म॑मत्सि॒ किं नोदु॑दु हर्षसे॒ दात॒वा, उ॑ ||<span class='MantraNumbering'>{9/11}{4.21.9}{4.2.11.9}{3.6.6.4}{317, 3302}</span></td>
</tr>
<tr>
<td class='VargaColorType2'>ए॒वा वस्व॒ इ‌न्द्रः॑ स॒त्यः स॒म्राड्ढ‌न्ता᳚ वृ॒त्रं वरि॑वः पू॒रवे᳚ कः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>पुरु॑ष्टुत॒ क्रत्वा᳚ नः शग्धि रा॒यो भ॑क्षी॒य तेऽव॑सो॒ दैव्य॑स्य ||<span class='MantraNumbering'>{10/11}{4.21.10}{4.2.11.10}{3.6.6.5}{317, 3303}</span></td>
</tr>
<tr>
<td class='VargaColorType2'>नू ष्टु॒त इ᳚‌न्द्र॒ नू गृ॑णा॒न इषं᳚ जरि॒त्रे न॒द्यो॒३॑(ओ॒) न पी᳚पेः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अका᳚रि ते हरिवो॒ ब्रह्म॒ नव्यं᳚ धि॒या स्या᳚म र॒थ्यः॑ सदा॒साः ||<span class='MantraNumbering'>{11/11}{4.21.11}{4.2.11.11}{3.6.6.6}{317, 3304}</span></td>
</tr>
<tr>
<td class='SuktaLabel'>[22] यन्नइंद्र इत्येकादशर्चस्य सूक्तस्य गौतमोवामदेव इंद्रस्त्रिष्टुप् |</td>
</tr>
<tr>
<td class='VargaColorType1'>यन्न॒ इ‌न्द्रो᳚ जुजु॒षे यच्च॒ वष्टि॒ तन्नो᳚ म॒हान्‌ क॑रति शु॒ष्म्या चि॑त् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>ब्रह्म॒ स्तोमं᳚ म॒घवा॒ सोम॑मु॒क्था यो, अश्मा᳚नं॒ शव॑सा॒ बिभ्र॒देति॑ ||<span class='MantraNumbering'>{1/11}{4.22.1}{4.3.1.1}{3.6.7.1}{318, 3305}</span></td>
</tr>
<tr>
<td class='VargaColorType1'>वृषा॒ वृष᳚‌न्धिं॒ चतु॑रश्रि॒मस्य᳚न्नु॒ग्रो बा॒हुभ्यां॒ नृत॑मः॒ शची᳚वान् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>श्रि॒ये परु॑ष्णीमु॒षमा᳚ण॒ ऊर्णां॒ यस्याः॒ पर्वा᳚णि स॒ख्याय॑ वि॒व्ये ||<span class='MantraNumbering'>{2/11}{4.22.2}{4.3.1.2}{3.6.7.2}{318, 3306}</span></td>
</tr>
<tr>
<td class='VargaColorType1'>यो दे॒वो दे॒वत॑मो॒ जाय॑मानो म॒हो वाजे᳚भिर॒हद्भि॑श्च॒ शुष्मैः᳚ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>दधा᳚नो॒ वज्रं᳚ बा॒ह्वोरु॒श‌न्तं॒ द्याममे᳚न रेजय॒त्‌ प्र भूम॑ ||<span class='MantraNumbering'>{3/11}{4.22.3}{4.3.1.3}{3.6.7.3}{318, 3307}</span></td>
</tr>
<tr>
<td class='VargaColorType1'>विश्वा॒ रोधां᳚सि प्र॒वत॑श्च पू॒र्वीर्द्यौर्^इ॒ष्वाज्जनि॑मन्‌ रेजत॒ क्षाः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>आ मा॒तरा॒ भर॑ति शु॒ष्म्या गोर्नृ॒वत्‌ परि॑ज्मन्‌ नोनुव‌न्त॒ वाताः᳚ ||<span class='MantraNumbering'>{4/11}{4.22.4}{4.3.1.4}{3.6.7.4}{318, 3308}</span></td>
</tr>
<tr>
<td class='VargaColorType1'>ता तू त॑ इ‌न्द्र मह॒तो म॒हानि॒ विश्वे॒ष्वित्‌ सव॑नेषु प्र॒वाच्या᳚ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>यच्छू᳚र धृष्णो धृष॒ता द॑धृ॒ष्वानहिं॒ वज्रे᳚ण॒ शव॒सावि॑वेषीः ||<span class='MantraNumbering'>{5/11}{4.22.5}{4.3.1.5}{3.6.7.5}{318, 3309}</span></td>
</tr>
<tr>
<td class='VargaColorType2'>ता तू ते᳚ स॒त्या तु॑विनृम्ण॒ विश्वा॒ प्र धे॒नवः॑ सिस्रते॒ वृष्ण॒ ऊध्नः॑ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अधा᳚ ह॒ त्वद्‌ वृ॑षमणो भिया॒नाः प्र सि‌न्ध॑वो॒ जव॑सा चक्रम‌न्त ||<span class='MantraNumbering'>{6/11}{4.22.6}{4.3.1.6}{3.6.8.1}{318, 3310}</span></td>
</tr>
<tr>
<td class='VargaColorType2'>अत्राह॑ ते हरिव॒स्ता, उ॑ दे॒वीरवो᳚भिरि‌न्द्र स्तव‌न्त॒ स्वसा᳚रः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>यत्सी॒मनु॒ प्र मु॒चो ब॑द्बधा॒ना दी॒र्घामनु॒ प्रसि॑तिं स्य‌न्द॒यध्यै᳚ ||<span class='MantraNumbering'>{7/11}{4.22.7}{4.3.1.7}{3.6.8.2}{318, 3311}</span></td>
</tr>
<tr>
<td class='VargaColorType2'>पि॒पी॒ळे, अं॒शुर्मद्यो॒ न सि‌न्धु॒रा त्वा॒ शमी᳚ शशमा॒नस्य॑ श॒क्तिः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अ॒स्म॒द्र्य॑क्‌ छुशुचा॒नस्य॑ यम्या, आ॒शुर्न र॒श्मिं तु॒व्योज॑सं॒ गोः ||<span class='MantraNumbering'>{8/11}{4.22.8}{4.3.1.8}{3.6.8.3}{318, 3312}</span></td>
</tr>
<tr>
<td class='VargaColorType2'>अ॒स्मे वर्षि॑ष्ठा कृणुहि॒ ज्येष्ठा᳚ नृ॒म्णानि॑ स॒त्रा स॑हुरे॒ सहां᳚सि |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अ॒स्मभ्यं᳚ वृ॒त्रा सु॒हना᳚नि र‌न्धि ज॒हि वध॑र॒नुषो॒ मर्त्य॑स्य ||<span class='MantraNumbering'>{9/11}{4.22.9}{4.3.1.9}{3.6.8.4}{318, 3313}</span></td>
</tr>
<tr>
<td class='VargaColorType2'>अ॒स्माक॒मित्‌ सु शृ॑णुहि॒ त्वमि᳚‌न्द्रा॒ऽस्मभ्यं᳚ चि॒त्राँ, उप॑ माहि॒ वाजा॑न् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अ॒स्मभ्यं॒ विश्वा᳚, इषणः॒ पुरं᳚धीर॒स्माकं॒ सु म॑घवन्‌ बोधि गो॒दाः ||<span class='MantraNumbering'>{10/11}{4.22.10}{4.3.1.10}{3.6.8.5}{318, 3314}</span></td>
</tr>
<tr>
<td class='VargaColorType2'>नू ष्टु॒त इ᳚‌न्द्र॒ नू गृ॑णा॒न इषं᳚ जरि॒त्रे न॒द्यो॒३॑(ओ॒) न पी᳚पेः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अका᳚रि ते हरिवो॒ ब्रह्म॒ नव्यं᳚ धि॒या स्या᳚म र॒थ्यः॑ सदा॒साः ||<span class='MantraNumbering'>{11/11}{4.22.11}{4.3.1.11}{3.6.8.6}{318, 3315}</span></td>
</tr>
<tr>
<td class='SuktaLabel'>[23] कथामहामित्येकादशर्चस्य सूक्तस्य गौतमोवामदेव इंद्रस्त्रिष्टुप् ( अंत्यानांतिसृणांऋतंदेवतावा ) |</td>
</tr>
<tr>
<td class='VargaColorType1'>क॒था म॒हाम॑वृध॒त्‌ कस्य॒ होतु᳚र्य॒ज्ञं जु॑षा॒णो, अ॒भि सोम॒मूधः॑ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>पिब᳚न्नुशा॒नो जु॒षमा᳚णो॒, अ‌न्धो᳚ वव॒क्ष ऋ॒ष्वः शु॑च॒ते धना᳚य ||<span class='MantraNumbering'>{1/11}{4.23.1}{4.3.2.1}{3.6.9.1}{319, 3316}</span></td>
</tr>
<tr>
<td class='VargaColorType1'>को, अ॑स्य वी॒रः स॑ध॒माद॑माप॒ समा᳚नंश सुम॒तिभिः॒ को, अ॑स्य |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>कद॑स्य चि॒त्रं चि॑किते॒ कदू॒ती वृ॒धे भु॑वच्छशमा॒नस्य॒ यज्योः᳚ ||<span class='MantraNumbering'>{2/11}{4.23.2}{4.3.2.2}{3.6.9.2}{319, 3317}</span></td>
</tr>
<tr>
<td class='VargaColorType1'>क॒था शृ॑णोति हू॒यमा᳚न॒मि‌न्द्रः॑ क॒था शृ॒ण्वन्नव॑सामस्य वेद |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>का, अ॑स्य पू॒र्वीरुप॑मातयो ह क॒थैन॑माहुः॒ पपु॑रिं जरि॒त्रे ||<span class='MantraNumbering'>{3/11}{4.23.3}{4.3.2.3}{3.6.9.3}{319, 3318}</span></td>
</tr>
<tr>
<td class='VargaColorType1'>क॒था स॒बाधः॑ शशमा॒नो, अ॑स्य॒ नश॑द॒भि द्रवि॑णं॒ दीध्या᳚नः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>दे॒वो भु॑व॒न्नवे᳚दा म ऋ॒तानां॒ नमो᳚ जगृ॒भ्वाँ, अ॒भि यज्जुजो᳚षत् ||<span class='MantraNumbering'>{4/11}{4.23.4}{4.3.2.4}{3.6.9.4}{319, 3319}</span></td>
</tr>
<tr>
<td class='VargaColorType1'>क॒था कद॒स्या, उ॒षसो॒ व्यु॑ष्टौ दे॒वो मर्त॑स्य स॒ख्यं जु॑जोष |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>क॒था कद॑स्य स॒ख्यं सखि॑भ्यो॒ ये, अ॑स्मि॒न्‌ कामं᳚ सु॒युजं᳚ तत॒स्रे ||<span class='MantraNumbering'>{5/11}{4.23.5}{4.3.2.5}{3.6.9.5}{319, 3320}</span></td>
</tr>
<tr>
<td class='VargaColorType2'>किमादम॑त्रं स॒ख्यं सखि॑भ्यः क॒दा नु ते᳚ भ्रा॒त्रं प्र ब्र॑वाम |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>श्रि॒ये सु॒दृशो॒ वपु॑रस्य॒ सर्गाः॒ स्व१॑(अ॒)र्ण चि॒त्रत॑ममिष॒ आ गोः ||<span class='MantraNumbering'>{6/11}{4.23.6}{4.3.2.6}{3.6.10.1}{319, 3321}</span></td>
</tr>
<tr>
<td class='VargaColorType2'>द्रुहं॒ जिघां᳚सन्‌ ध्व॒रस॑मनि॒‌न्द्रां तेति॑क्ते ति॒ग्मा तु॒जसे॒, अनी᳚का |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>ऋ॒णा चि॒द्यत्र॑ ऋण॒या न॑ उ॒ग्रो दू॒रे, अज्ञा᳚ता, उ॒षसो᳚ बबा॒धे ||<span class='MantraNumbering'>{7/11}{4.23.7}{4.3.2.7}{3.6.10.2}{319, 3322}</span></td>
</tr>
<tr>
<td class='VargaColorType2'>ऋ॒तस्य॒ हि शु॒रुधः॒ स‌न्ति॑ पू॒र्वीरृ॒तस्य॑ धी॒तिरृ॑जि॒नानि॑ ह‌न्ति |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>ऋ॒तस्य॒ श्लोको᳚ बधि॒रा त॑तर्द॒ कर्णा᳚ बुधा॒नः शु॒चमा᳚न आ॒योः ||<span class='MantraNumbering'>{8/11}{4.23.8}{4.3.2.8}{3.6.10.3}{319, 3323}</span></td>
</tr>
<tr>
<td class='VargaColorType2'>ऋ॒तस्य॑ दृ॒ळ्हा ध॒रुणा᳚नि स‌न्ति पु॒रूणि॑ च॒‌न्द्रा वपु॑षे॒ वपूं᳚षि |<span class='RishiDevChandas'>{गौतमो वामदेवः | इन्द्रऋतदेवता वा | त्रिष्टुप्}</span><p>ऋ॒तेन॑ दी॒र्घमि॑षण‌न्त॒ पृक्ष॑ ऋ॒तेन॒ गाव॑ ऋ॒तमा वि॑वेशुः ||<span class='MantraNumbering'>{9/11}{4.23.9}{4.3.2.9}{3.6.10.4}{319, 3324}</span></td>
</tr>
<tr>
<td class='VargaColorType2'>ऋ॒तं ये᳚मा॒न ऋ॒तमिद्‌ व॑नोत्यृ॒तस्य॒ शुष्म॑स्तुर॒या, उ॑ ग॒व्युः |<span class='RishiDevChandas'>{गौतमो वामदेवः | इन्द्रऋतदेवता वा | त्रिष्टुप्}</span><p>ऋ॒ताय॑ पृ॒थ्वी ब॑हु॒ले ग॑भी॒रे, ऋ॒ताय॑ धे॒नू प॑र॒मे दु॑हाते ||<span class='MantraNumbering'>{10/11}{4.23.10}{4.3.2.10}{3.6.10.5}{319, 3325}</span></td>
</tr>
<tr>
<td class='VargaColorType2'>नू ष्टु॒त इ᳚‌न्द्र॒ नू गृ॑णा॒न इषं᳚ जरि॒त्रे न॒द्यो॒३॑(ओ॒) न पी᳚पेः |<span class='RishiDevChandas'>{गौतमो वामदेवः | इन्द्रऋतदेवता वा | त्रिष्टुप्}</span><p>अका᳚रि ते हरिवो॒ ब्रह्म॒ नव्यं᳚ धि॒या स्या᳚म र॒थ्यः॑ सदा॒साः ||<span class='MantraNumbering'>{11/11}{4.23.11}{4.3.2.11}{3.6.10.6}{319, 3326}</span></td>
</tr>
<tr>
<td class='SuktaLabel'>[24] कासुष्टुतिरित्येकादशर्चस्य सूक्तस्य गौतमोवामदेव इंद्रस्त्रिष्टुप् |</td>
</tr>
<tr>
<td class='VargaColorType1'>का सु॑ष्टु॒तिः शव॑सः सू॒नुमि‌न्द्र॑मर्वाची॒नं राध॑स॒ आ व॑वर्तत् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>द॒दिर्हि वी॒रो गृ॑ण॒ते वसू᳚नि॒ स गोप॑तिरि॒ष्षिधां᳚ नो जनासः ||<span class='MantraNumbering'>{1/11}{4.24.1}{4.3.3.1}{3.6.11.1}{320, 3327}</span></td>
</tr>
<tr>
<td class='VargaColorType1'>स वृ॑त्र॒हत्ये॒ हव्यः॒ स ईड्यः॒ स सुष्टु॑त॒ इ‌न्द्रः॑ स॒त्यरा᳚धाः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>स याम॒न्ना म॒घवा॒ मर्त्या᳚य ब्रह्मण्य॒ते सुष्व॑ये॒ वरि॑वो धात् ||<span class='MantraNumbering'>{2/11}{4.24.2}{4.3.3.2}{3.6.11.2}{320, 3328}</span></td>
</tr>
<tr>
<td class='VargaColorType1'>तमिन्नरो॒ वि ह्व॑य‌न्ते समी॒के रि॑रि॒क्वांस॑स्त॒न्वः॑ कृण्वत॒ त्राम् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>मि॒थो यत्‌ त्या॒गमु॒भया᳚सो॒, अग्म॒न् नर॑स्तो॒कस्य॒ तन॑यस्य सा॒तौ ||<span class='MantraNumbering'>{3/11}{4.24.3}{4.3.3.3}{3.6.11.3}{320, 3329}</span></td>
</tr>
<tr>
<td class='VargaColorType1'>क्र॒तू॒य‌न्ति॑ क्षि॒तयो॒ योग॑ उग्राऽऽशुषा॒णासो᳚ मि॒थो, अर्ण॑सातौ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>सं यद्विशोऽव॑वृत्र‌न्त यु॒ध्मा, आदिन्नेम॑ इ‌न्द्रय‌न्ते, अ॒भीके᳚ ||<span class='MantraNumbering'>{4/11}{4.24.4}{4.3.3.4}{3.6.11.4}{320, 3330}</span></td>
</tr>
<tr>
<td class='VargaColorType1'>आदिद्ध॒ नेम॑ इ‌न्द्रि॒यं य॑ज‌न्त॒ आदित्‌ प॒क्तिः पु॑रो॒ळाशं᳚ रिरिच्यात् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>आदित्सोमो॒ वि प॑पृच्या॒दसु॑ष्वी॒नादिज्जु॑जोष वृष॒भं यज॑ध्यै ||<span class='MantraNumbering'>{5/11}{4.24.5}{4.3.3.5}{3.6.11.5}{320, 3331}</span></td>
</tr>
<tr>
<td class='VargaColorType2'>कृ॒णोत्य॑स्मै॒ वरि॑वो॒ य इ॒त्थे‌न्द्रा᳚य॒ सोम॑मुश॒ते सु॒नोति॑ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>स॒ध्री॒चीने᳚न॒ मन॒सावि॑वेन॒न्‌ तमित्सखा᳚यं कृणुते स॒मत्सु॑ ||<span class='MantraNumbering'>{6/11}{4.24.6}{4.3.3.6}{3.6.12.1}{320, 3332}</span></td>
</tr>
<tr>
<td class='VargaColorType2'>य इ‌न्द्रा᳚य सु॒नव॒त्‌ सोम॑म॒द्य पचा᳚त्‌ प॒क्तीरु॒त भृ॒ज्जाति॑ धा॒नाः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>प्रति॑ मना॒योरु॒चथा᳚नि॒ हर्य॒न्‌ तस्मि᳚न्‌ दध॒द्‌ वृष॑णं॒ शुष्म॒मि‌न्द्रः॑ ||<span class='MantraNumbering'>{7/11}{4.24.7}{4.3.3.7}{3.6.12.2}{320, 3333}</span></td>
</tr>
<tr>
<td class='VargaColorType2'>य॒दा स॑म॒र्यं व्यचे॒दृघा᳚वा दी॒र्घं यदा॒जिम॒भ्यख्य॑द॒र्यः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अचि॑क्रद॒द्‌ वृष॑णं॒ पत्न्यच्छा᳚ दुरो॒ण आ निशि॑तं सोम॒सुद्भिः॑ ||<span class='MantraNumbering'>{8/11}{4.24.8}{4.3.3.8}{3.6.12.3}{320, 3334}</span></td>
</tr>
<tr>
<td class='VargaColorType2'>भूय॑सा व॒स्नम॑चर॒त्‌ कनी॒योऽवि॑क्रीतो, अकानिषं॒ पुन॒र्यन् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>स भूय॑सा॒ कनी᳚यो॒ नारि॑रेचीद् दी॒ना दक्षा॒ वि दु॑ह‌न्ति॒ प्र वा॒णम् ||<span class='MantraNumbering'>{9/11}{4.24.9}{4.3.3.9}{3.6.12.4}{320, 3335}</span></td>
</tr>
<tr>
<td class='VargaColorType2'>क इ॒मं द॒शभि॒रमे‌न्द्रं᳚ क्रीणाति धे॒नुभिः॑ |<span class='RishiDevChandas'>{गौतमो वामदेवः | इन्द्रः | अनुष्टुप्}</span><p>य॒दा वृ॒त्राणि॒ जङ्घ॑न॒दथै᳚नं मे॒ पुन॑र्ददत् ||<span class='MantraNumbering'>{10/11}{4.24.10}{4.3.3.10}{3.6.12.5}{320, 3336}</span></td>
</tr>
<tr>
<td class='VargaColorType2'>नू ष्टु॒त इ᳚‌न्द्र॒ नू गृ॑णा॒न इषं᳚ जरि॒त्रे न॒द्यो॒३॑(ओ॒) न पी᳚पेः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>अका᳚रि ते हरिवो॒ ब्रह्म॒ नव्यं᳚ धि॒या स्या᳚म र॒थ्यः॑ सदा॒साः ||<span class='MantraNumbering'>{11/11}{4.24.11}{4.3.3.11}{3.6.12.6}{320, 3337}</span></td>
</tr>
<tr>
<td class='SuktaLabel'>[25] कोअद्येत्यष्टर्चस्य सूक्तस्य गौतमोवामदेव इंद्रस्त्रिष्टुप् |</td>
</tr>
<tr>
<td class='VargaColorType1'>को, अ॒द्य नर्यो᳚ दे॒वका᳚म उ॒शन्नि‌न्द्र॑स्य स॒ख्यं जु॑जोष |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>को वा᳚ म॒हेऽव॑से॒ पार्या᳚य॒ समि॑द्धे, अ॒ग्नौ सु॒तसो᳚म ईट्टे ||<span class='MantraNumbering'>{1/8}{4.25.1}{4.3.4.1}{3.6.13.1}{321, 3338}</span></td>
</tr>
<tr>
<td class='VargaColorType1'>को ना᳚नाम॒ वच॑सा सो॒म्याय॑ मना॒युर्वा᳚ भवति॒ वस्त॑ उ॒स्राः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>क इ‌न्द्र॑स्य॒ युज्यं॒ कः स॑खि॒त्वं को भ्रा॒त्रं व॑ष्टि क॒वये॒ क ऊ॒ती ||<span class='MantraNumbering'>{2/8}{4.25.2}{4.3.4.2}{3.6.13.2}{321, 3339}</span></td>
</tr>
<tr>
<td class='VargaColorType1'>को दे॒वाना॒मवो᳚, अ॒द्या वृ॑णीते॒ क आ᳚दि॒त्याँ, अदि॑तिं॒ ज्योति॑रीट्टे |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>कस्या॒श्विना॒वि‌न्द्रो᳚, अ॒ग्निः सु॒तस्यां॒ऽशोः पि॑ब‌न्ति॒ मन॒सावि॑वेनम् ||<span class='MantraNumbering'>{3/8}{4.25.3}{4.3.4.3}{3.6.13.3}{321, 3340}</span></td>
</tr>
<tr>
<td class='VargaColorType1'>तस्मा᳚, अ॒ग्निर्भार॑तः॒ शर्म॑ यंस॒ज्ज्योक्‌ प॑श्या॒त्‌ सूर्य॑मु॒च्चर᳚‌न्तम् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>य इ‌न्द्रा᳚य सु॒नवा॒मेत्याह॒ नरे॒ नर्या᳚य॒ नृत॑माय नृ॒णाम् ||<span class='MantraNumbering'>{4/8}{4.25.4}{4.3.4.4}{3.6.13.4}{321, 3341}</span></td>
</tr>
<tr>
<td class='VargaColorType1'>न तं जि॑न‌न्ति ब॒हवो॒ न द॒भ्रा, उ॒र्व॑स्मा॒, अदि॑तिः॒ शर्म॑ यंसत् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>प्रि॒यः सु॒कृत्‌ प्रि॒य इ‌न्द्रे᳚ मना॒युः प्रि॒यः सु॑प्रा॒वीः प्रि॒यो, अ॑स्य सो॒मी ||<span class='MantraNumbering'>{5/8}{4.25.5}{4.3.4.5}{3.6.13.5}{321, 3342}</span></td>
</tr>
<tr>
<td class='VargaColorType2'>सु॒प्रा॒व्यः॑ प्राशु॒षाळे॒ष वी॒रः सुष्वेः᳚ प॒क्तिं कृ॑णुते॒ केव॒ले‌न्द्रः॑ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>नासु॑ष्वेरा॒पिर्न सखा॒ न जा॒मिर्दु॑ष्प्रा॒व्यो᳚ऽवह॒‌न्तेदवा᳚चः ||<span class='MantraNumbering'>{6/8}{4.25.6}{4.3.4.6}{3.6.14.1}{321, 3343}</span></td>
</tr>
<tr>
<td class='VargaColorType2'>न रे॒वता᳚ प॒णिना᳚ स॒ख्यमि‌न्द्रोऽसु᳚न्वता सुत॒पाः सं गृ॑णीते |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>आस्य॒ वेदः॑ खि॒दति॒ ह‌न्ति॑ न॒ग्नं वि सुष्व॑ये प॒क्तये॒ केव॑लो भूत् ||<span class='MantraNumbering'>{7/8}{4.25.7}{4.3.4.7}{3.6.14.2}{321, 3344}</span></td>
</tr>
<tr>
<td class='VargaColorType2'>इ‌न्द्रं॒ परेऽव॑रे मध्य॒मास॒ इ‌न्द्रं॒ या‌न्तोऽव॑सितास॒ इ‌न्द्र᳚म् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>इ‌न्द्रं᳚ क्षि॒य‌न्त॑ उ॒त युध्य॑माना॒, इ‌न्द्रं॒ नरो᳚ वाज॒य‌न्तो᳚ हव‌न्ते ||<span class='MantraNumbering'>{8/8}{4.25.8}{4.3.4.8}{3.6.14.3}{321, 3345}</span></td>
</tr>
<tr>
<td class='SuktaLabel'>[26] अहंमनुरिति सप्तर्चस्य सूक्तस्य गौतमोवामदेवःआद्यानांतिसृणामात्मा देवता अंत्यानांचतसृणांश्येनस्त्रिष्टुप् (आद्यतृचेवामदेवेंद्रयोरृषित्वविकल्पमाहुः केचित्) |</td>
</tr>
<tr>
<td class='VargaColorType1'>अ॒हं मनु॑रभवं॒ सूर्य॑श्चा॒ऽहं क॒क्षीवाँ॒, ऋषि॑रस्मि॒ विप्रः॑ |<span class='RishiDevChandas'>{गौतमो वामदेवः, इन्द्रः | इन्द्रः, आत्माः | त्रिष्टुप्}</span><p>अ॒हं कुत्स॑मार्जुने॒यं न्यृं᳚जे॒ऽहं क॒विरु॒शना॒ पश्य॑ता मा ||<span class='MantraNumbering'>{1/7}{4.26.1}{4.3.5.1}{3.6.15.1}{322, 3346}</span></td>
</tr>
<tr>
<td class='VargaColorType1'>अ॒हं भूमि॑मददा॒मार्या᳚या॒ऽहं वृ॒ष्टिं दा॒शुषे॒ मर्त्या᳚य |<span class='RishiDevChandas'>{गौतमो वामदेवः, इन्द्रः | इन्द्रः, आत्माः | त्रिष्टुप्}</span><p>अ॒हम॒पो, अ॑नयं वावशा॒ना मम॑ दे॒वासो॒, अनु॒ केत॑मायन् ||<span class='MantraNumbering'>{2/7}{4.26.2}{4.3.5.2}{3.6.15.2}{322, 3347}</span></td>
</tr>
<tr>
<td class='VargaColorType1'>अ॒हं पुरो᳚ म‌न्दसा॒नो व्यै᳚रं॒ नव॑ सा॒कं न॑व॒तीः शम्ब॑रस्य |<span class='RishiDevChandas'>{गौतमो वामदेवः, इन्द्रः | इन्द्रः, आत्माः | त्रिष्टुप्}</span><p>श॒त॒त॒मं वे॒श्यं᳚ स॒र्वता᳚ता॒ दिवो᳚दासमतिथि॒ग्वं यदाव᳚म् ||<span class='MantraNumbering'>{3/7}{4.26.3}{4.3.5.3}{3.6.15.3}{322, 3348}</span></td>
</tr>
<tr>
<td class='VargaColorType1'>प्र सु ष विभ्यो᳚ मरुतो॒ विर॑स्तु॒ प्र श्ये॒नः श्ये॒नेभ्य॑ आशु॒पत्वा᳚ |<span class='RishiDevChandas'>{गौतमो वामदेवः | श्येनः | त्रिष्टुप्}</span><p>अ॒च॒क्रया॒ यत्‌ स्व॒धया᳚ सुप॒र्णो ह॒व्यं भर॒न्मन॑वे दे॒वजु॑ष्टम् ||<span class='MantraNumbering'>{4/7}{4.26.4}{4.3.5.4}{3.6.15.4}{322, 3349}</span></td>
</tr>
<tr>
<td class='VargaColorType1'>भर॒द्यदि॒ विरतो॒ वेवि॑जानः प॒थोरुणा॒ मनो᳚जवा, असर्जि |<span class='RishiDevChandas'>{गौतमो वामदेवः | श्येनः | त्रिष्टुप्}</span><p>तूयं᳚ ययौ॒ मधु॑ना सो॒म्येनो॒त श्रवो᳚ विविदे श्ये॒नो, अत्र॑ ||<span class='MantraNumbering'>{5/7}{4.26.5}{4.3.5.5}{3.6.15.5}{322, 3350}</span></td>
</tr>
<tr>
<td class='VargaColorType1'>ऋ॒जी॒पी श्ये॒नो दद॑मानो, अं॒शुं प॑रा॒वतः॑ शकु॒नो म॒‌न्द्रं मद᳚म् |<span class='RishiDevChandas'>{गौतमो वामदेवः | श्येनः | त्रिष्टुप्}</span><p>सोमं᳚ भरद्‌ दादृहा॒णो दे॒वावा᳚न्‌ दि॒वो, अ॒मुष्मा॒दुत्त॑रादा॒दाय॑ ||<span class='MantraNumbering'>{6/7}{4.26.6}{4.3.5.6}{3.6.15.6}{322, 3351}</span></td>
</tr>
<tr>
<td class='VargaColorType1'>आ॒दाय॑ श्ये॒नो, अ॑भर॒त्‌ सोमं᳚ स॒हस्रं᳚ स॒वाँ, अ॒युतं᳚ च सा॒कम् |<span class='RishiDevChandas'>{गौतमो वामदेवः | श्येनः | त्रिष्टुप्}</span><p>अत्रा॒ पुरं᳚धिरजहा॒दरा᳚ती॒र्मदे॒ सोम॑स्य मू॒रा, अमू᳚रः ||<span class='MantraNumbering'>{7/7}{4.26.7}{4.3.5.7}{3.6.15.7}{322, 3352}</span></td>
</tr>
<tr>
<td class='SuktaLabel'>[27] गर्भेन्विति पंचर्चस्य सूक्तस्य गौतमोवामदेवः श्येनस्त्रिष्टुबन्त्याशक्वरी (परानवाष्टौवेत्यनुक्रमण्या मुक्तेरधश्वेतमित्यस्यां पाक्षिकींद्रदेवता यदिश्येनदेवतायाअष्टर्चत्वंस्वीकृतंचेत्) |</td>
</tr>
<tr>
<td class='VargaColorType2'>गर्भे॒ नु सन्नन्वे᳚षामवेदम॒हं दे॒वानां॒ जनि॑मानि॒ विश्वा᳚ |<span class='RishiDevChandas'>{गौतमो वामदेवः | श्येनः | त्रिष्टुप्}</span><p>श॒तं मा॒ पुर॒ आय॑सीररक्ष॒न्नध॑ श्ये॒नो ज॒वसा॒ निर॑दीयम् ||<span class='MantraNumbering'>{1/5}{4.27.1}{4.3.6.1}{3.6.16.1}{323, 3353}</span></td>
</tr>
<tr>
<td class='VargaColorType2'>न घा॒ स मामप॒ जोषं᳚ जभारा॒ऽभीमा᳚स॒ त्वक्ष॑सा वी॒र्ये᳚ण |<span class='RishiDevChandas'>{गौतमो वामदेवः | श्येनः | त्रिष्टुप्}</span><p>ई॒र्मा पुरं᳚धिरजहा॒दरा᳚तीरु॒त वाताँ᳚, अतर॒च्छूशु॑वानः ||<span class='MantraNumbering'>{2/5}{4.27.2}{4.3.6.2}{3.6.16.2}{323, 3354}</span></td>
</tr>
<tr>
<td class='VargaColorType2'>अव॒ यच्छ्ये॒नो, अस्व॑नी॒दध॒ द्योर्वि यद्यदि॒ वात॑ ऊ॒हुः पुरं᳚धिम् |<span class='RishiDevChandas'>{गौतमो वामदेवः | श्येनः | त्रिष्टुप्}</span><p>सृ॒जद्यद॑स्मा॒, अव॑ ह क्षि॒पज्ज्यां कृ॒शानु॒रस्ता॒ मन॑सा भुर॒ण्यन् ||<span class='MantraNumbering'>{3/5}{4.27.3}{4.3.6.3}{3.6.16.3}{323, 3355}</span></td>
</tr>
<tr>
<td class='VargaColorType2'>ऋ॒जि॒प्य ई॒मि‌न्द्रा᳚वतो॒ न भु॒ज्युं श्ये॒नो ज॑भार बृह॒तो, अधि॒ ष्णोः |<span class='RishiDevChandas'>{गौतमो वामदेवः | श्येनः | त्रिष्टुप्}</span><p>अ॒‌न्तः प॑तत्‌ पत॒त्र्य॑स्य प॒र्णमध॒ याम॑नि॒ प्रसि॑तस्य॒ तद्वेः ||<span class='MantraNumbering'>{4/5}{4.27.4}{4.3.6.4}{3.6.16.4}{323, 3356}</span></td>
</tr>
<tr>
<td class='VargaColorType2'>अध॑ श्वे॒तं क॒लशं॒ गोभि॑र॒क्तमा᳚पिप्या॒नं म॒घवा᳚ शु॒क्रम‌न्धः॑ |<span class='RishiDevChandas'>{गौतमो वामदेवः | श्येनः, इन्द्रः | शक्वरी}</span><p>अ॒ध्व॒र्युभिः॒ प्रय॑तं॒ मध्वो॒, अग्र॒मि‌न्द्रो॒ मदा᳚य॒ प्रति॑ ध॒त्‌ पिब॑ध्यै॒ शूरो॒ मदा᳚य॒ प्रति॑ ध॒त्‌ पिब॑ध्यै ||<span class='MantraNumbering'>{5/5}{4.27.5}{4.3.6.5}{3.6.16.5}{323, 3357}</span></td>
</tr>
<tr>
<td class='SuktaLabel'>[28] त्वायुजेति पंचर्चस्य सूक्तस्य गौतमोवामदेव इंद्रत्रिष्टुप् (इंद्रासोमौवा देवते) |</td>
</tr>
<tr>
<td class='VargaColorType1'>त्वा यु॒जा तव॒ तत्‌ सो᳚म स॒ख्य इ‌न्द्रो᳚, अ॒पो मन॑वे स॒स्रुत॑स्कः |<span class='RishiDevChandas'>{गौतमो वामदेवः | इन्द्रासोमौ | त्रिष्टुप्}</span><p>अह॒न्नहि॒मरि॑णात्‌ स॒प्त सि‌न्धू॒नपा᳚वृणो॒दपि॑हितेव॒ खानि॑ ||<span class='MantraNumbering'>{1/5}{4.28.1}{4.3.7.1}{3.6.17.1}{324, 3358}</span></td>
</tr>
<tr>
<td class='VargaColorType1'>त्वा यु॒जा नि खि॑द॒त्‌ सूर्य॒स्ये‌न्द्र॑श्च॒क्रं सह॑सा स॒द्य इ᳚‌न्दो |<span class='RishiDevChandas'>{गौतमो वामदेवः | इन्द्रासोमौ | त्रिष्टुप्}</span><p>अधि॒ ष्णुना᳚ बृह॒ता वर्त॑मानं म॒हो द्रु॒हो, अप॑ वि॒श्वायु॑ धायि ||<span class='MantraNumbering'>{2/5}{4.28.2}{4.3.7.2}{3.6.17.2}{324, 3359}</span></td>
</tr>
<tr>
<td class='VargaColorType1'>अह॒न्नि‌न्द्रो॒, अद॑हद॒ग्निरि᳚‌न्दो पु॒रा दस्यू᳚न्‌ म॒ध्यंदि॑नाद॒भीके᳚ |<span class='RishiDevChandas'>{गौतमो वामदेवः | इन्द्रासोमौ | त्रिष्टुप्}</span><p>दु॒र्गे दु॑रो॒णे क्रत्वा॒ न या॒तां पु॒रू स॒हस्रा॒ शर्वा॒ नि ब॑र्हीत् ||<span class='MantraNumbering'>{3/5}{4.28.3}{4.3.7.3}{3.6.17.3}{324, 3360}</span></td>
</tr>
<tr>
<td class='VargaColorType1'>विश्व॑स्मात्‌ सीमध॒माँ, इ᳚‌न्द्र॒ दस्यू॒न् विशो॒ दासी᳚रकृणोरप्रश॒स्ताः |<span class='RishiDevChandas'>{गौतमो वामदेवः | इन्द्रासोमौ | त्रिष्टुप्}</span><p>अबा᳚धेथा॒ममृ॑णतं॒ नि शत्रू॒नवि᳚‌न्देथा॒मप॑चितिं॒ वध॑त्रैः ||<span class='MantraNumbering'>{4/5}{4.28.4}{4.3.7.4}{3.6.17.4}{324, 3361}</span></td>
</tr>
<tr>
<td class='VargaColorType1'>ए॒वा स॒त्यं म॑घवाना यु॒वं तदि‌न्द्र॑श्च सोमो॒रमश्व्यं॒ गोः |<span class='RishiDevChandas'>{गौतमो वामदेवः | इन्द्रासोमौ | त्रिष्टुप्}</span><p>आद॑र्दृत॒मपि॑हिता॒न्यश्ना᳚ रिरि॒चथुः॒, क्षाश्चि॑त्‌ ततृदा॒ना ||<span class='MantraNumbering'>{5/5}{4.28.5}{4.3.7.5}{3.6.17.5}{324, 3362}</span></td>
</tr>
<tr>
<td class='SuktaLabel'>[29] आनःस्तुतइति पंचर्चस्य सूक्तस्य गौतमोवामदेव इंद्रस्त्रिष्टुप् |</td>
</tr>
<tr>
<td class='VargaColorType2'>आ नः॑ स्तु॒त उप॒ वाजे᳚भिरू॒ती, इ‌न्द्र॑ या॒हि हरि॑भिर्म‌न्दसा॒नः |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>ति॒रश्चि॑द॒र्यः सव॑ना पु॒रूण्या᳚ङ्गू॒षेभि॑रृणा॒नः स॒त्यरा᳚धाः ||<span class='MantraNumbering'>{1/5}{4.29.1}{4.3.8.1}{3.6.18.1}{325, 3363}</span></td>
</tr>
<tr>
<td class='VargaColorType2'>आ हि ष्मा॒ याति॒ नर्य॑श्चिकि॒त्वान् हू॒यमा᳚नः सो॒तृभि॒रुप॑ य॒ज्ञम् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>स्वश्वो॒ यो, अभी᳚रु॒र्मन्य॑मानः सुष्वा॒णेभि॒रद॑ति॒ सं ह॑ वी॒रैः ||<span class='MantraNumbering'>{2/5}{4.29.2}{4.3.8.2}{3.6.18.2}{325, 3364}</span></td>
</tr>
<tr>
<td class='VargaColorType2'>श्रा॒वयेद॑स्य॒ कर्णा᳚ वाज॒यध्यै॒ जुष्टा॒मनु॒ प्र दिशं᳚ म‌न्द॒यध्यै᳚ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>उ॒द्वा॒वृ॒षा॒णो राध॑से॒ तुवि॑ष्मा॒न् कर᳚न्न॒ इ‌न्द्रः॑ सुती॒र्थाभ॑यं च ||<span class='MantraNumbering'>{3/5}{4.29.3}{4.3.8.3}{3.6.18.3}{325, 3365}</span></td>
</tr>
<tr>
<td class='VargaColorType2'>अच्छा॒ यो ग‌न्ता॒ नाध॑मानमू॒ती, इ॒त्था विप्रं॒ हव॑मानं गृ॒ण‌न्त᳚म् |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>उप॒ त्मनि॒ दधा᳚नो धु॒र्या॒३॑(आ॒)शून्‌ त्स॒हस्रा᳚णि श॒तानि॒ वज्र॑बाहुः ||<span class='MantraNumbering'>{4/5}{4.29.4}{4.3.8.4}{3.6.18.4}{325, 3366}</span></td>
</tr>
<tr>
<td class='VargaColorType2'>त्वोता᳚सो मघवन्नि‌न्द्र॒ विप्रा᳚ व॒यं ते᳚ स्याम सू॒रयो᳚ गृ॒ण‌न्तः॑ |<span class='RishiDevChandas'>{गौतमो वामदेवः | इन्द्रः | त्रिष्टुप्}</span><p>भे॒जा॒नासो᳚ बृ॒हद्दि॑वस्य रा॒य आ᳚का॒य्य॑स्य दा॒वने᳚ पुरु॒क्षोः ||<span class='MantraNumbering'>{5/5}{4.29.5}{4.3.8.5}{3.6.18.5}{325, 3367}</span></td>
</tr>
<tr>
<td class='SuktaLabel'>[30] नकिरिंद्रेति चतुर्विंशत्यृचस्य सूक्तस्य गौतमोवामदेवइन्द्रः नवम्यादितिसृणामिंद्रोषसौगायत्री अष्टम्यंत्ये अनुष्टुभौ |</td>
</tr>
<tr>
<td class='VargaColorType1'>नकि॑रि‌न्द्र॒ त्वदुत्त॑रो॒ न ज्यायाँ᳚, अस्ति वृत्रहन् |<span class='RishiDevChandas'>{गौतमो वामदेवः | इन्द्रः | गायत्री}</span><p>नकि॑रे॒वा यथा॒ त्वम् ||<span class='MantraNumbering'>{1/24}{4.30.1}{4.3.9.1}{3.6.19.1}{326, 3368}</span></td>
</tr>
<tr>
<td class='VargaColorType1'>स॒त्रा ते॒, अनु॑ कृ॒ष्टयो॒ विश्वा᳚ च॒क्रेव॑ वावृतुः |<span class='RishiDevChandas'>{गौतमो वामदेवः | इन्द्रः | गायत्री}</span><p>स॒त्रा म॒हाँ, अ॑सि श्रु॒तः ||<span class='MantraNumbering'>{2/24}{4.30.2}{4.3.9.2}{3.6.19.2}{326, 3369}</span></td>
</tr>
<tr>
<td class='VargaColorType1'>विश्वे᳚ च॒नेद॒ना त्वा᳚ दे॒वास॑ इ‌न्द्र युयुधुः |<span class='RishiDevChandas'>{गौतमो वामदेवः | इन्द्रः | गायत्री}</span><p>यदहा॒ नक्त॒माति॑रः ||<span class='MantraNumbering'>{3/24}{4.30.3}{4.3.9.3}{3.6.19.3}{326, 3370}</span></td>
</tr>
<tr>
<td class='VargaColorType1'>यत्रो॒त बा᳚धि॒तेभ्य॑श्च॒क्रं कुत्सा᳚य॒ युध्य॑ते |<span class='RishiDevChandas'>{गौतमो वामदेवः | इन्द्रः | गायत्री}</span><p>मु॒षा॒य इ᳚‌न्द्र॒ सूर्य᳚म् ||<span class='MantraNumbering'>{4/24}{4.30.4}{4.3.9.4}{3.6.19.4}{326, 3371}</span></td>
</tr>
<tr>
<td class='VargaColorType1'>यत्र॑ दे॒वाँ, ऋ॑घाय॒तो विश्वाँ॒, अयु॑ध्य॒ एक॒ इत् |<span class='RishiDevChandas'>{गौतमो वामदेवः | इन्द्रः | गायत्री}</span><p>त्वमि᳚‌न्द्र व॒नूँरह॑न् ||<span class='MantraNumbering'>{5/24}{4.30.5}{4.3.9.5}{3.6.19.5}{326, 3372}</span></td>
</tr>
<tr>
<td class='VargaColorType2'>यत्रो॒त मर्त्या᳚य॒ कमरि॑णा, इ‌न्द्र॒ सूर्य᳚म् |<span class='RishiDevChandas'>{गौतमो वामदेवः | इन्द्रः | गायत्री}</span><p>प्रावः॒ शची᳚भि॒रेत॑शम् ||<span class='MantraNumbering'>{6/24}{4.30.6}{4.3.9.6}{3.6.20.1}{326, 3373}</span></td>
</tr>
<tr>
<td class='VargaColorType2'>किमादु॒तासि॑ वृत्रह॒न्‌ मघ॑वन्‌ मन्यु॒मत्त॑मः |<span class='RishiDevChandas'>{गौतमो वामदेवः | इन्द्रः | गायत्री}</span><p>अत्राह॒ दानु॒माति॑रः ||<span class='MantraNumbering'>{7/24}{4.30.7}{4.3.9.7}{3.6.20.2}{326, 3374}</span></td>
</tr>
<tr>
<td class='VargaColorType2'>ए॒तद्घेदु॒त वी॒र्य१॑(अ॒)मि‌न्द्र॑ च॒कर्थ॒ पौंस्य᳚म् |<span class='RishiDevChandas'>{गौतमो वामदेवः | इन्द्रः | अनुष्टुप्}</span><p>स्त्रियं॒ यद्‌ दु॑र्हणा॒युवं॒ वधी᳚रुहि॒तरं᳚ दि॒वः ||<span class='MantraNumbering'>{8/24}{4.30.8}{4.3.9.8}{3.6.20.3}{326, 3375}</span></td>
</tr>
<tr>
<td class='VargaColorType2'>दि॒वश्चि॑द्घा दुहि॒तरं᳚ म॒हान्‌ म॑ही॒यमा᳚नाम् |<span class='RishiDevChandas'>{गौतमो वामदेवः | इंद्रोषसौ | गायत्री}</span><p>उ॒षास॑मि‌न्द्र॒ सं पि॑णक् ||<span class='MantraNumbering'>{9/24}{4.30.9}{4.3.9.9}{3.6.20.4}{326, 3376}</span></td>
</tr>
<tr>
<td class='VargaColorType2'>अपो॒षा, अन॑सः सर॒त् सम्पि॑ष्टा॒दह॑ बि॒भ्युषी᳚ |<span class='RishiDevChandas'>{गौतमो वामदेवः | इंद्रोषसौ | गायत्री}</span><p>नि यत्सीं᳚ शि॒श्नथ॒द्‌ वृषा᳚ ||<span class='MantraNumbering'>{10/24}{4.30.10}{4.3.9.10}{3.6.20.5}{326, 3377}</span></td>
</tr>
<tr>
<td class='VargaColorType1'>ए॒तद॑स्या॒, अनः॑ शये॒ सुस᳚म्पिष्टं॒ विपा॒श्या |<span class='RishiDevChandas'>{गौतमो वामदेवः | इंद्रोषसौ | गायत्री}</span><p>स॒सार॑ सीं परा॒वतः॑ ||<span class='MantraNumbering'>{11/24}{4.30.11}{4.3.9.11}{3.6.21.1}{326, 3378}</span></td>
</tr>
<tr>
<td class='VargaColorType1'>उ॒त सि‌न्धुं᳚ विबा॒ल्यं᳚ वितस्था॒नामधि॒ क्षमि॑ |<span class='RishiDevChandas'>{गौतमो वामदेवः | इन्द्रः | गायत्री}</span><p>परि॑ ष्ठा, इ‌न्द्र मा॒यया᳚ ||<span class='MantraNumbering'>{12/24}{4.30.12}{4.3.9.12}{3.6.21.2}{326, 3379}</span></td>
</tr>
<tr>
<td class='VargaColorType1'>उ॒त शुष्ण॑स्य धृष्णु॒या प्र मृ॑क्षो, अ॒भि वेद॑नम् |<span class='RishiDevChandas'>{गौतमो वामदेवः | इन्द्रः | गायत्री}</span><p>पुरो॒ यद॑स्य सम्पि॒णक् ||<span class='MantraNumbering'>{13/24}{4.30.13}{4.3.9.13}{3.6.21.3}{326, 3380}</span></td>
</tr>
<tr>
<td class='VargaColorType1'>उ॒त दा॒सं कौ᳚लित॒रं बृ॑ह॒तः पर्व॑ता॒दधि॑ |<span class='RishiDevChandas'>{गौतमो वामदेवः | इन्द्रः | गायत्री}</span><p>अवा᳚हन्नि‌न्द्र॒ शम्ब॑रम् ||<span class='MantraNumbering'>{14/24}{4.30.14}{4.3.9.14}{3.6.21.4}{326, 3381}</span></td>
</tr>
<tr>
<td class='VargaColorType1'>उ॒त दा॒सस्य॑ व॒र्चिनः॑ स॒हस्रा᳚णि श॒ताव॑धीः |<span class='RishiDevChandas'>{गौतमो वामदेवः | इन्द्रः | गायत्री}</span><p>अधि॒ पंच॑ प्र॒धीँरि॑व ||<span class='MantraNumbering'>{15/24}{4.30.15}{4.3.9.15}{3.6.21.5}{326, 3382}</span></td>
</tr>
<tr>
<td class='VargaColorType2'>उ॒त त्यं पु॒त्रम॒ग्रुवः॒ परा᳚वृक्तं श॒तक्र॑तुः |<span class='RishiDevChandas'>{गौतमो वामदेवः | इन्द्रः | गायत्री}</span><p>उ॒क्थेष्वि‌न्द्र॒ आभ॑जत् ||<span class='MantraNumbering'>{16/24}{4.30.16}{4.3.9.16}{3.6.22.1}{326, 3383}</span></td>
</tr>
<tr>
<td class='VargaColorType2'>उ॒त त्या तु॒र्वशा॒यदू᳚, अस्ना॒तारा॒ शची॒पतिः॑ |<span class='RishiDevChandas'>{गौतमो वामदेवः | इन्द्रः | गायत्री}</span><p>इ‌न्द्रो᳚ वि॒द्वाँ, अ॑पारयत् ||<span class='MantraNumbering'>{17/24}{4.30.17}{4.3.9.17}{3.6.22.2}{326, 3384}</span></td>
</tr>
<tr>
<td class='VargaColorType2'>उ॒त त्या स॒द्य आर्या᳚ स॒रयो᳚रि‌न्द्र पा॒रतः॑ |<span class='RishiDevChandas'>{गौतमो वामदेवः | इन्द्रः | गायत्री}</span><p>अर्णा᳚चि॒त्रर॑थावधीः ||<span class='MantraNumbering'>{18/24}{4.30.18}{4.3.9.18}{3.6.22.3}{326, 3385}</span></td>
</tr>
<tr>
<td class='VargaColorType2'>अनु॒ द्वा ज॑हि॒ता न॑यो॒ऽ‌न्धं श्रो॒णं च॑ वृत्रहन् |<span class='RishiDevChandas'>{गौतमो वामदेवः | इन्द्रः | गायत्री}</span><p>न तत्ते᳚ सु॒म्नमष्ट॑वे ||<span class='MantraNumbering'>{19/24}{4.30.19}{4.3.9.19}{3.6.22.4}{326, 3386}</span></td>
</tr>
<tr>
<td class='VargaColorType2'>श॒तम॑श्म॒न्‌ मयी᳚नां पु॒रामि‌न्द्रो॒ व्या᳚स्यत् |<span class='RishiDevChandas'>{गौतमो वामदेवः | इन्द्रः | गायत्री}</span><p>दिवो᳚दासाय दा॒शुषे᳚ ||<span class='MantraNumbering'>{20/24}{4.30.20}{4.3.9.20}{3.6.22.5}{326, 3387}</span></td>
</tr>
<tr>
<td class='VargaColorType1'>अस्वा᳚पयद्‌ द॒भीत॑ये स॒हस्रा᳚ त्रिं॒शतं॒ हथैः᳚ |<span class='RishiDevChandas'>{गौतमो वामदेवः | इन्द्रः | गायत्री}</span><p>दा॒साना॒मि‌न्द्रो᳚ मा॒यया᳚ ||<span class='MantraNumbering'>{21/24}{4.30.21}{4.3.9.21}{3.6.23.1}{326, 3388}</span></td>
</tr>
<tr>
<td class='VargaColorType1'>स घेदु॒तासि॑ वृत्रहन्‌ त्समा॒न इ᳚‌न्द्र॒ गोप॑तिः |<span class='RishiDevChandas'>{गौतमो वामदेवः | इन्द्रः | गायत्री}</span><p>यस्ता विश्वा᳚नि चिच्यु॒षे ||<span class='MantraNumbering'>{22/24}{4.30.22}{4.3.9.22}{3.6.23.2}{326, 3389}</span></td>
</tr>
<tr>
<td class='VargaColorType1'>उ॒त नू॒नं यदि᳚‌न्द्रि॒यं क॑रि॒ष्या, इ᳚‌न्द्र॒ पौंस्य᳚म् |<span class='RishiDevChandas'>{गौतमो वामदेवः | इन्द्रः | गायत्री}</span><p>अ॒द्या नकि॒ष्टदा मि॑नत् ||<span class='MantraNumbering'>{23/24}{4.30.23}{4.3.9.23}{3.6.23.3}{326, 3390}</span></td>
</tr>
<tr>
<td class='VargaColorType1'>वा॒मंवा᳚मं त आदुरे दे॒वो द॑दात्वर्य॒मा |<span class='RishiDevChandas'>{गौतमो वामदेवः | इन्द्रः | अनुष्टुप्}</span><p>वा॒मं पू॒षा वा॒मं भगो᳚ वा॒मं दे॒वः करू᳚ळती ||<span class='MantraNumbering'>{24/24}{4.30.24}{4.3.9.24}{3.6.23.4}{326, 3391}</span></td>
</tr>
<tr>
<td class='SuktaLabel'>[31] कयानइति पंचदशर्चस्य सूक्तस्य गौतमोवामदेवइंद्रोगायत्री तृतीयापादनिचृत् |</td>
</tr>
<tr>
<td class='VargaColorType2'>कया᳚ नश्चि॒त्र आ भु॑वदू॒ती स॒दावृ॑धः॒ सखा᳚ |<span class='RishiDevChandas'>{गौतमो वामदेवः | इन्द्रः | गायत्री}</span><p>कया॒ शचि॑ष्ठया वृ॒ता ||<span class='MantraNumbering'>{1/15}{4.31.1}{4.3.10.1}{3.6.24.1}{327, 3392}</span></td>
</tr>
<tr>
<td class='VargaColorType2'>कस्त्वा᳚ स॒त्यो मदा᳚नां॒ मंहि॑ष्ठो मत्स॒द‌न्ध॑सः |<span class='RishiDevChandas'>{गौतमो वामदेवः | इन्द्रः | गायत्री}</span><p>दृ॒ळ्हा चि॑दा॒रुजे॒ वसु॑ ||<span class='MantraNumbering'>{2/15}{4.31.2}{4.3.10.2}{3.6.24.2}{327, 3393}</span></td>
</tr>
<tr>
<td class='VargaColorType2'>अ॒भी षु णः॒ सखी᳚नामवि॒ता ज॑रितॄ॒णाम् |<span class='RishiDevChandas'>{गौतमो वामदेवः | इन्द्रः | पादनिचृत्}</span><p>श॒तं भ॑वास्यू॒तिभिः॑ ||<span class='MantraNumbering'>{3/15}{4.31.3}{4.3.10.3}{3.6.24.3}{327, 3394}</span></td>
</tr>
<tr>
<td class='VargaColorType2'>अ॒भी न॒ आ व॑वृत्स्व च॒क्रं न वृ॒त्तमर्व॑तः |<span class='RishiDevChandas'>{गौतमो वामदेवः | इन्द्रः | गायत्री}</span><p>नि॒युद्भि॑श्चर्षणी॒नाम् ||<span class='MantraNumbering'>{4/15}{4.31.4}{4.3.10.4}{3.6.24.4}{327, 3395}</span></td>
</tr>
<tr>
<td class='VargaColorType2'>प्र॒वता॒ हि क्रतू᳚ना॒मा हा᳚ प॒देव॒ गच्छ॑सि |<span class='RishiDevChandas'>{गौतमो वामदेवः | इन्द्रः | गायत्री}</span><p>अभ॑क्षि॒ सूर्ये॒ सचा᳚ ||<span class='MantraNumbering'>{5/15}{4.31.5}{4.3.10.5}{3.6.24.5}{327, 3396}</span></td>
</tr>
<tr>
<td class='VargaColorType1'>सं यत्त॑ इ‌न्द्र म॒न्यवः॒ सं च॒क्राणि॑ दधन्वि॒रे |<span class='RishiDevChandas'>{गौतमो वामदेवः | इन्द्रः | गायत्री}</span><p>अध॒ त्वे, अध॒ सूर्ये᳚ ||<span class='MantraNumbering'>{6/15}{4.31.6}{4.3.10.6}{3.6.25.1}{327, 3397}</span></td>
</tr>
<tr>
<td class='VargaColorType1'>उ॒त स्मा॒ हि त्वामा॒हुरिन्म॒घवा᳚नं शचीपते |<span class='RishiDevChandas'>{गौतमो वामदेवः | इन्द्रः | गायत्री}</span><p>दाता᳚र॒मवि॑दीधयुम् ||<span class='MantraNumbering'>{7/15}{4.31.7}{4.3.10.7}{3.6.25.2}{327, 3398}</span></td>
</tr>
<tr>
<td class='VargaColorType1'>उ॒त स्मा᳚ स॒द्य इत्परि॑ शशमा॒नाय॑ सुन्व॒ते |<span class='RishiDevChandas'>{गौतमो वामदेवः | इन्द्रः | गायत्री}</span><p>पु॒रू चि᳚न्मंहसे॒ वसु॑ ||<span class='MantraNumbering'>{8/15}{4.31.8}{4.3.10.8}{3.6.25.3}{327, 3399}</span></td>
</tr>
<tr>
<td class='VargaColorType1'>न॒हि ष्मा᳚ ते श॒तं च॒न राधो॒ वर᳚‌न्त आ॒मुरः॑ |<span class='RishiDevChandas'>{गौतमो वामदेवः | इन्द्रः | गायत्री}</span><p>न च्यौ॒त्नानि॑ करिष्य॒तः ||<span class='MantraNumbering'>{9/15}{4.31.9}{4.3.10.9}{3.6.25.4}{327, 3400}</span></td>
</tr>
<tr>
<td class='VargaColorType1'>अ॒स्माँ, अ॑व‌न्तु ते श॒तम॒स्मान्‌ त्स॒हस्र॑मू॒तयः॑ |<span class='RishiDevChandas'>{गौतमो वामदेवः | इन्द्रः | गायत्री}</span><p>अ॒स्मान्‌ विश्वा᳚, अ॒भिष्ट॑यः ||<span class='MantraNumbering'>{10/15}{4.31.10}{4.3.10.10}{3.6.25.5}{327, 3401}</span></td>
</tr>
<tr>
<td class='VargaColorType2'>अ॒स्माँ, इ॒हा वृ॑णीष्व स॒ख्याय॑ स्व॒स्तये᳚ |<span class='RishiDevChandas'>{गौतमो वामदेवः | इन्द्रः | गायत्री}</span><p>म॒हो रा॒ये दि॒वित्म॑ते ||<span class='MantraNumbering'>{11/15}{4.31.11}{4.3.10.11}{3.6.26.1}{327, 3402}</span></td>
</tr>
<tr>
<td class='VargaColorType2'>अ॒स्माँ, अ॑विड्ढि वि॒श्वहे‌न्द्र॑ रा॒या परी᳚णसा |<span class='RishiDevChandas'>{गौतमो वामदेवः | इन्द्रः | गायत्री}</span><p>अ॒स्मान्‌ विश्वा᳚भिरू॒तिभिः॑ ||<span class='MantraNumbering'>{12/15}{4.31.12}{4.3.10.12}{3.6.26.2}{327, 3403}</span></td>
</tr>
<tr>
<td class='VargaColorType2'>अ॒स्मभ्यं॒ ताँ, अपा᳚ वृधि व्र॒जाँ, अस्ते᳚व॒ गोम॑तः |<span class='RishiDevChandas'>{गौतमो वामदेवः | इन्द्रः | गायत्री}</span><p>नवा᳚भिरि‌न्द्रो॒तिभिः॑ ||<span class='MantraNumbering'>{13/15}{4.31.13}{4.3.10.13}{3.6.26.3}{327, 3404}</span></td>
</tr>
<tr>
<td class='VargaColorType2'>अ॒स्माकं᳚ धृष्णु॒या रथो᳚ द्यु॒माँ, इ॒‌न्द्रान॑पच्युतः |<span class='RishiDevChandas'>{गौतमो वामदेवः | इन्द्रः | गायत्री}</span><p>ग॒व्युर॑श्व॒युरी᳚यते ||<span class='MantraNumbering'>{14/15}{4.31.14}{4.3.10.14}{3.6.26.4}{327, 3405}</span></td>
</tr>
<tr>
<td class='VargaColorType2'>अ॒स्माक॑मुत्त॒मं कृ॑धि॒ श्रवो᳚ दे॒वेषु॑ सूर्य |<span class='RishiDevChandas'>{गौतमो वामदेवः | इन्द्रः | गायत्री}</span><p>वर्षि॑ष्ठं॒ द्यामि॑वो॒परि॑ ||<span class='MantraNumbering'>{15/15}{4.31.15}{4.3.10.15}{3.6.26.5}{327, 3406}</span></td>
</tr>
<tr>
<td class='SuktaLabel'>[32] आतूनइति चतुर्विंशत्यृचस्य सूक्तस्य गौतमोवामदेव इंद्रोंत्ययोरिंद्राश्वौगायत्री |</td>
</tr>
<tr>
<td class='VargaColorType1'>आ तू न॑ इ‌न्द्र वृत्रहन्न॒स्माक॑म॒र्धमा ग॑हि |<span class='RishiDevChandas'>{गौतमो वामदेवः | इन्द्रः | गायत्री}</span><p>म॒हान्‌ म॒हीभि॑रू॒तिभिः॑ ||<span class='MantraNumbering'>{1/24}{4.32.1}{4.3.11.1}{3.6.27.1}{328, 3407}</span></td>
</tr>
<tr>
<td class='VargaColorType1'>भृमि॑श्चिद्‌ घासि॒ तूतु॑जि॒रा चि॑त्र चि॒त्रिणी॒ष्वा |<span class='RishiDevChandas'>{गौतमो वामदेवः | इन्द्रः | गायत्री}</span><p>चि॒त्रं कृ॑णोष्यू॒तये᳚ ||<span class='MantraNumbering'>{2/24}{4.32.2}{4.3.11.2}{3.6.27.2}{328, 3408}</span></td>
</tr>
<tr>
<td class='VargaColorType1'>द॒भ्रेभि॑षि॒च्छशी᳚यांसं॒ हंसि॒ व्राध᳚‌न्त॒मोज॑सा |<span class='RishiDevChandas'>{गौतमो वामदेवः | इन्द्रः | गायत्री}</span><p>सखि॑भि॒र्ये त्वे सचा᳚ ||<span class='MantraNumbering'>{3/24}{4.32.3}{4.3.11.3}{3.6.27.3}{328, 3409}</span></td>
</tr>
<tr>
<td class='VargaColorType1'>व॒यमि᳚‌न्द्र॒ त्वे सचा᳚ व॒यं त्वा॒भि नो᳚नुमः |<span class='RishiDevChandas'>{गौतमो वामदेवः | इन्द्रः | गायत्री}</span><p>अ॒स्माँअ॑स्माँ॒, इदुद॑व ||<span class='MantraNumbering'>{4/24}{4.32.4}{4.3.11.4}{3.6.27.4}{328, 3410}</span></td>
</tr>
<tr>
<td class='VargaColorType1'>स न॑श्चि॒त्राभि॑रद्रिवोऽनव॒द्याभि॑रू॒तिभिः॑ |<span class='RishiDevChandas'>{गौतमो वामदेवः | इन्द्रः | गायत्री}</span><p>अना᳚धृष्टाभि॒रा ग॑हि ||<span class='MantraNumbering'>{5/24}{4.32.5}{4.3.11.5}{3.6.27.5}{328, 3411}</span></td>
</tr>
<tr>
<td class='VargaColorType2'>भू॒यामो॒ षु त्वाव॑तः॒ सखा᳚य इ‌न्द्र॒ गोम॑तः |<span class='RishiDevChandas'>{गौतमो वामदेवः | इन्द्रः | गायत्री}</span><p>युजो॒ वाजा᳚य॒ घृष्व॑ये ||<span class='MantraNumbering'>{6/24}{4.32.6}{4.3.11.6}{3.6.28.1}{328, 3412}</span></td>
</tr>
<tr>
<td class='VargaColorType2'>त्वं ह्येक॒ ईशि॑ष॒ इ‌न्द्र॒ वाज॑स्य॒ गोम॑तः |<span class='RishiDevChandas'>{गौतमो वामदेवः | इन्द्रः | गायत्री}</span><p>स नो᳚ य‌न्धि म॒हीमिष᳚म् ||<span class='MantraNumbering'>{7/24}{4.32.7}{4.3.11.7}{3.6.28.2}{328, 3413}</span></td>
</tr>
<tr>
<td class='VargaColorType2'>न त्वा᳚ वर‌न्ते, अ॒न्यथा॒ यद्दित्स॑सि स्तु॒तो म॒घम् |<span class='RishiDevChandas'>{गौतमो वामदेवः | इन्द्रः | गायत्री}</span><p>स्तो॒तृभ्य॑ इ‌न्द्र गिर्वणः ||<span class='MantraNumbering'>{8/24}{4.32.8}{4.3.11.8}{3.6.28.3}{328, 3414}</span></td>
</tr>
<tr>
<td class='VargaColorType2'>अ॒भि त्वा॒ गोत॑मा गि॒राऽनू᳚षत॒ प्र दा॒वने᳚ |<span class='RishiDevChandas'>{गौतमो वामदेवः | इन्द्रः | गायत्री}</span><p>इ‌न्द्र॒ वाजा᳚य॒ घृष्व॑ये ||<span class='MantraNumbering'>{9/24}{4.32.9}{4.3.11.9}{3.6.28.4}{328, 3415}</span></td>
</tr>
<tr>
<td class='VargaColorType2'>प्र ते᳚ वोचाम वी॒र्या॒३॑(आ॒) या म᳚‌न्दसा॒न आरु॑जः |<span class='RishiDevChandas'>{गौतमो वामदेवः | इन्द्रः | गायत्री}</span><p>पुरो॒ दासी᳚र॒भीत्य॑ ||<span class='MantraNumbering'>{10/24}{4.32.10}{4.3.11.10}{3.6.28.5}{328, 3416}</span></td>
</tr>
<tr>
<td class='VargaColorType1'>ता ते᳚ गृण‌न्ति वे॒धसो॒ यानि॑ च॒कर्थ॒ पौंस्या᳚ |<span class='RishiDevChandas'>{गौतमो वामदेवः | इन्द्रः | गायत्री}</span><p>सु॒तेष्वि᳚‌न्द्र गिर्वणः ||<span class='MantraNumbering'>{11/24}{4.32.11}{4.3.11.11}{3.6.29.1}{328, 3417}</span></td>
</tr>
<tr>
<td class='VargaColorType1'>अवी᳚वृध‌न्त॒ गोत॑मा॒, इ‌न्द्र॒ त्वे स्तोम॑वाहसः |<span class='RishiDevChandas'>{गौतमो वामदेवः | इन्द्रः | गायत्री}</span><p>ऐषु॑ धा वी॒रव॒द्यशः॑ ||<span class='MantraNumbering'>{12/24}{4.32.12}{4.3.11.12}{3.6.29.2}{328, 3418}</span></td>
</tr>
<tr>
<td class='VargaColorType1'>यच्चि॒द्धि शश्व॑ता॒मसी‌न्द्र॒ साधा᳚रण॒स्त्वम् |<span class='RishiDevChandas'>{गौतमो वामदेवः | इन्द्रः | गायत्री}</span><p>तं त्वा᳚ व॒यं ह॑वामहे ||<span class='MantraNumbering'>{13/24}{4.32.13}{4.3.11.13}{3.6.29.3}{328, 3419}</span></td>
</tr>
<tr>
<td class='VargaColorType1'>अ॒र्वा॒ची॒नो व॑सो भवा॒ऽस्मे सु म॒त्स्वा‌न्ध॑सः |<span class='RishiDevChandas'>{गौतमो वामदेवः | इन्द्रः | गायत्री}</span><p>सोमा᳚नामि‌न्द्र सोमपाः ||<span class='MantraNumbering'>{14/24}{4.32.14}{4.3.11.14}{3.6.29.4}{328, 3420}</span></td>
</tr>
<tr>
<td class='VargaColorType1'>अ॒स्माकं᳚ त्वा मती॒नामा स्तोम॑ इ‌न्द्र यच्छतु |<span class='RishiDevChandas'>{गौतमो वामदेवः | इन्द्रः | गायत्री}</span><p>अ॒र्वागा व॑र्तया॒ हरी᳚ ||<span class='MantraNumbering'>{15/24}{4.32.15}{4.3.11.15}{3.6.29.5}{328, 3421}</span></td>
</tr>
<tr>
<td class='VargaColorType1'>पु॒रो॒ळाशं᳚ च नो॒ घसो᳚ जो॒षया᳚से॒ गिर॑श्च नः |<span class='RishiDevChandas'>{गौतमो वामदेवः | इन्द्रः | गायत्री}</span><p>व॒धू॒युरि॑व॒ योष॑णाम् ||<span class='MantraNumbering'>{16/24}{4.32.16}{4.3.11.16}{3.6.29.6}{328, 3422}</span></td>
</tr>
<tr>
<td class='VargaColorType2'>स॒हस्रं॒ व्यती᳚नां यु॒क्ताना॒मि‌न्द्र॑मीमहे |<span class='RishiDevChandas'>{गौतमो वामदेवः | इन्द्रः | गायत्री}</span><p>श॒तं सोम॑स्य खा॒र्यः॑ ||<span class='MantraNumbering'>{17/24}{4.32.17}{4.3.11.17}{3.6.30.1}{328, 3423}</span></td>
</tr>
<tr>
<td class='VargaColorType2'>स॒हस्रा᳚ ते श॒ता व॒यं गवा॒मा च्या᳚वयामसि |<span class='RishiDevChandas'>{गौतमो वामदेवः | इन्द्रः | गायत्री}</span><p>अ॒स्म॒त्रा राध॑ एतु ते ||<span class='MantraNumbering'>{18/24}{4.32.18}{4.3.11.18}{3.6.30.2}{328, 3424}</span></td>
</tr>
<tr>
<td class='VargaColorType2'>दश॑ ते क॒लशा᳚नां॒ हिर᳚ण्यानामधीमहि |<span class='RishiDevChandas'>{गौतमो वामदेवः | इन्द्रः | गायत्री}</span><p>भू॒रि॒दा, अ॑सि वृत्रहन् ||<span class='MantraNumbering'>{19/24}{4.32.19}{4.3.11.19}{3.6.30.3}{328, 3425}</span></td>
</tr>
<tr>
<td class='VargaColorType2'>भूरि॑दा॒ भूरि॑ देहि नो॒ मा द॒भ्रं भूर्या भ॑र |<span class='RishiDevChandas'>{गौतमो वामदेवः | इन्द्रः | गायत्री}</span><p>भूरि॒ घेदि᳚‌न्द्र दित्ससि ||<span class='MantraNumbering'>{20/24}{4.32.20}{4.3.11.20}{3.6.30.4}{328, 3426}</span></td>
</tr>
<tr>
<td class='VargaColorType2'>भू॒रि॒दा ह्यसि॑ श्रु॒तः पु॑रु॒त्रा शू᳚र वृत्रहन् |<span class='RishiDevChandas'>{गौतमो वामदेवः | इन्द्रः | गायत्री}</span><p>आ नो᳚ भजस्व॒ राध॑सि ||<span class='MantraNumbering'>{21/24}{4.32.21}{4.3.11.21}{3.6.30.5}{328, 3427}</span></td>
</tr>
<tr>
<td class='VargaColorType2'>प्र ते᳚ ब॒भ्रू वि॑चक्षण॒ शंसा᳚मि गोषणो नपात् |<span class='RishiDevChandas'>{गौतमो वामदेवः | इन्द्रः | गायत्री}</span><p>माभ्यां॒ गा, अनु॑ शिश्रथः ||<span class='MantraNumbering'>{22/24}{4.32.22}{4.3.11.22}{3.6.30.6}{328, 3428}</span></td>
</tr>
<tr>
<td class='VargaColorType2'>क॒नी॒न॒केव॑ विद्र॒धे नवे᳚ द्रुप॒दे, अ॑र्भ॒के |<span class='RishiDevChandas'>{गौतमो वामदेवः | इन्द्राश्वौ | गायत्री}</span><p>ब॒भ्रू यामे᳚षु शोभेते ||<span class='MantraNumbering'>{23/24}{4.32.23}{4.3.11.23}{3.6.30.7}{328, 3429}</span></td>
</tr>
<tr>
<td class='VargaColorType2'>अरं᳚ म उ॒स्रया॒म्णेऽर॒मनु॑स्रयाम्णे |<span class='RishiDevChandas'>{गौतमो वामदेवः | इन्द्राश्वौ | गायत्री}</span><p>ब॒भ्रू यामे᳚ष्व॒स्रिधा᳚ ||<span class='MantraNumbering'>{24/24}{4.32.24}{4.3.11.24}{3.6.30.8}{328, 3430}</span></td>
</tr>
<tr>
<td class='SuktaLabel'>[33] प्रऋभुभ्यइत्येकादशर्चस्य सूक्तस्य गौतमोवामदेव ऋभवस्त्रिष्टुप् |</td>
</tr>
<tr>
<td class='VargaColorType1'>प्र ऋ॒भुभ्यो᳚ दू॒तमि॑व॒ वाच॑मिष्य उप॒स्तिरे॒ श्वैत॑रीं धे॒नुमी᳚ळे |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>ये वात॑जूतास्त॒रणि॑भि॒रेवैः॒ परि॒ द्यां स॒द्यो, अ॒पसो᳚ बभू॒वुः ||<span class='MantraNumbering'>{1/11}{4.33.1}{4.4.1.1}{3.7.1.1}{329, 3431}</span></td>
</tr>
<tr>
<td class='VargaColorType1'>य॒दार॒मक्र᳚न्नृ॒भवः॑ पि॒तृभ्यां॒ परि॑विष्टी वे॒षणा᳚ दं॒सना᳚भिः |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>आदिद्दे॒वाना॒मुप॑ स॒ख्यमा᳚य॒न्‌ धीरा᳚सः पु॒ष्टिम॑वहन्‌ म॒नायै᳚ ||<span class='MantraNumbering'>{2/11}{4.33.2}{4.4.1.2}{3.7.1.2}{329, 3432}</span></td>
</tr>
<tr>
<td class='VargaColorType1'>पुन॒र्ये च॒क्रुः पि॒तरा॒ युवा᳚ना॒ सना॒ यूपे᳚व जर॒णा शया᳚ना |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>ते वाजो॒ विभ्वाँ᳚, ऋ॒भुरि‌न्द्र॑व‌न्तो॒ मधु॑प्सरसो नोऽव‌न्तु य॒ज्ञम् ||<span class='MantraNumbering'>{3/11}{4.33.3}{4.4.1.3}{3.7.1.3}{329, 3433}</span></td>
</tr>
<tr>
<td class='VargaColorType1'>यत्‌ सं॒वत्स॑मृ॒भवो॒ गामर॑क्ष॒न् यत्‌ सं॒वत्स॑मृ॒भवो॒ मा, अपिं᳚शन् |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>यत्‌ सं॒वत्स॒मभ॑र॒न्‌ भासो᳚, अस्या॒स्ताभिः॒ शमी᳚भिरमृत॒त्वमा᳚शुः ||<span class='MantraNumbering'>{4/11}{4.33.4}{4.4.1.4}{3.7.1.4}{329, 3434}</span></td>
</tr>
<tr>
<td class='VargaColorType1'>ज्ये॒ष्ठ आ᳚ह चम॒सा द्वा क॒रेति॒ कनी᳚या॒न्‌ त्रीन्‌ कृ॑णवा॒मेत्या᳚ह |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>क॒नि॒ष्ठ आ᳚ह च॒तुर॑स्क॒रेति॒ त्वष्ट॑ ऋभव॒स्तत्‌ प॑नय॒द्‌ वचो᳚ वः ||<span class='MantraNumbering'>{5/11}{4.33.5}{4.4.1.5}{3.7.1.5}{329, 3435}</span></td>
</tr>
<tr>
<td class='VargaColorType2'>स॒त्यमू᳚चु॒र्नर॑ ए॒वा हि च॒क्रुरनु॑ स्व॒धामृ॒भवो᳚ जग्मुरे॒ताम् |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>वि॒भ्राज॑मानाँश्चम॒साँ, अहे॒वावे᳚न॒त्‌ त्वष्टा᳚ च॒तुरो᳚ ददृ॒श्वान् ||<span class='MantraNumbering'>{6/11}{4.33.6}{4.4.1.6}{3.7.2.1}{329, 3436}</span></td>
</tr>
<tr>
<td class='VargaColorType2'>द्वाद॑श॒ द्यून्‌ यदगो᳚ह्यस्याऽऽति॒थ्ये रण᳚न्नृ॒भवः॑ स॒स‌न्तः॑ |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>सु॒क्षेत्रा᳚कृण्व॒न्नन॑य‌न्त॒ सि‌न्धू॒न्‌ धन्वाति॑ष्ठ॒न्नोष॑धीरि॒म्नमापः॑ ||<span class='MantraNumbering'>{7/11}{4.33.7}{4.4.1.7}{3.7.2.2}{329, 3437}</span></td>
</tr>
<tr>
<td class='VargaColorType2'>रथं॒ ये च॒क्रुः सु॒वृतं᳚ नरे॒ष्ठां ये धे॒नुं वि॑श्व॒जुवं᳚ वि॒श्वरू᳚पाम् |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>त आ त॑क्षन्वृ॒भवो᳚ र॒यिं नः॒ स्वव॑सः॒ स्वप॑सः सु॒हस्ताः᳚ ||<span class='MantraNumbering'>{8/11}{4.33.8}{4.4.1.8}{3.7.2.3}{329, 3438}</span></td>
</tr>
<tr>
<td class='VargaColorType2'>अपो॒ ह्ये᳚षा॒मजु॑ष‌न्त दे॒वा, अ॒भि क्रत्वा॒ मन॑सा॒ दीध्या᳚नाः |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>वाजो᳚ दे॒वाना᳚मभवत्‌ सु॒कर्मे‌न्द्र॑स्य ऋभु॒क्षा वरु॑णस्य॒ विभ्वा᳚ ||<span class='MantraNumbering'>{9/11}{4.33.9}{4.4.1.9}{3.7.2.4}{329, 3439}</span></td>
</tr>
<tr>
<td class='VargaColorType2'>ये हरी᳚ मे॒धयो॒क्था मद᳚‌न्त॒ इ‌न्द्रा᳚य च॒क्रुः सु॒युजा॒ ये, अश्वा᳚ |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>ते रा॒यस्पोषं॒ द्रवि॑णान्य॒स्मे ध॒त्त ऋ॑भवः, क्षेम॒य‌न्तो॒ न मि॒त्रम् ||<span class='MantraNumbering'>{10/11}{4.33.10}{4.4.1.10}{3.7.2.5}{329, 3440}</span></td>
</tr>
<tr>
<td class='VargaColorType2'>इ॒दाह्नः॑ पी॒तिमु॒त वो॒ मदं᳚ धु॒र्न ऋ॒ते श्रा॒‌न्तस्य॑ स॒ख्याय॑ दे॒वाः |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>ते नू॒नम॒स्मे, ऋ॑भवो॒ वसू᳚नि तृ॒तीये᳚, अ॒स्मिन्‌ त्सव॑ने दधात ||<span class='MantraNumbering'>{11/11}{4.33.11}{4.4.1.11}{3.7.2.6}{329, 3441}</span></td>
</tr>
<tr>
<td class='SuktaLabel'>[34] ऋभुर्विभ्वेत्येकादशर्चस्य सूक्तस्य गौतमोवामदेव ऋभवस्त्रिष्टुप् |</td>
</tr>
<tr>
<td class='VargaColorType1'>ऋ॒भुर्विभ्वा॒ वाज॒ इ‌न्द्रो᳚ नो॒, अच्छे॒मं य॒ज्ञं र॑त्न॒धेयोप॑ यात |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>इ॒दा हि वो᳚ धि॒षणा᳚ दे॒व्यह्ना॒मधा᳚त्‌ पी॒तिं सं मदा᳚, अग्मता वः ||<span class='MantraNumbering'>{1/11}{4.34.1}{4.4.2.1}{3.7.3.1}{330, 3442}</span></td>
</tr>
<tr>
<td class='VargaColorType1'>वि॒दा॒नासो॒ जन्म॑नो वाजरत्ना, उ॒त ऋ॒तुभि॑र्^इभवो मादयध्वम् |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>सं वो॒ मदा॒, अग्म॑त॒ सं पुरं᳚धिः सु॒वीरा᳚म॒स्मे र॒यिमेर॑यध्वम् ||<span class='MantraNumbering'>{2/11}{4.34.2}{4.4.2.2}{3.7.3.2}{330, 3443}</span></td>
</tr>
<tr>
<td class='VargaColorType1'>अ॒यं वो᳚ य॒ज्ञ ऋ॑भवोऽकारि॒ यमा म॑नु॒ष्वत्‌ प्र॒दिवो᳚ दधि॒ध्वे |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>प्र वोऽच्छा᳚ जुजुषा॒णासो᳚, अस्थु॒रभू᳚त॒ विश्वे᳚, अग्रि॒योत वा᳚जाः ||<span class='MantraNumbering'>{3/11}{4.34.3}{4.4.2.3}{3.7.3.3}{330, 3444}</span></td>
</tr>
<tr>
<td class='VargaColorType1'>अभू᳚दु वो विध॒ते र॑त्न॒धेय॑मि॒दा न॑रो दा॒शुषे॒ मर्त्या᳚य |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>पिब॑त वाजा, ऋभवो द॒दे वो॒ महि॑ तृ॒तीयं॒ सव॑नं॒ मदा᳚य ||<span class='MantraNumbering'>{4/11}{4.34.4}{4.4.2.4}{3.7.3.4}{330, 3445}</span></td>
</tr>
<tr>
<td class='VargaColorType1'>आ वा᳚जा या॒तोप॑ न ऋभुक्षा म॒हो न॑रो॒ द्रवि॑णसो गृणा॒नाः |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>आ वः॑ पी॒तयो᳚ऽभिपि॒त्वे, अह्ना᳚मि॒मा, अस्तं᳚ नव॒स्व॑ इव ग्मन् ||<span class='MantraNumbering'>{5/11}{4.34.5}{4.4.2.5}{3.7.3.5}{330, 3446}</span></td>
</tr>
<tr>
<td class='VargaColorType2'>आ न॑पातः शवसो यात॒नोपे॒मं य॒ज्ञं नम॑सा हू॒यमा᳚नाः |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>स॒जोष॑सः सूरयो॒ यस्य॑ च॒ स्थ मध्वः॑ पात रत्न॒धा, इ‌न्द्र॑व‌न्तः ||<span class='MantraNumbering'>{6/11}{4.34.6}{4.4.2.6}{3.7.4.1}{330, 3447}</span></td>
</tr>
<tr>
<td class='VargaColorType2'>स॒जोषा᳚, इ‌न्द्र॒ वरु॑णेन॒ सोमं᳚ स॒जोषाः᳚ पाहि गिर्वणो म॒रुद्भिः॑ |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>अ॒ग्रे॒पाभि॑र्^इतु॒पाभिः॑ स॒जोषा॒ ग्नास्पत्नी᳚भी रत्न॒धाभिः॑ स॒जोषाः᳚ ||<span class='MantraNumbering'>{7/11}{4.34.7}{4.4.2.7}{3.7.4.2}{330, 3448}</span></td>
</tr>
<tr>
<td class='VargaColorType2'>स॒जोष॑स आदि॒त्यैर्मा᳚दयध्वं स॒जोष॑स ऋभवः॒ पर्व॑तेभिः |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>स॒जोष॑सो॒ दैव्ये᳚ना सवि॒त्रा स॒जोष॑सः॒ सि‌न्धु॑भी रत्न॒धेभिः॑ ||<span class='MantraNumbering'>{8/11}{4.34.8}{4.4.2.8}{3.7.4.3}{330, 3449}</span></td>
</tr>
<tr>
<td class='VargaColorType2'>ये, अ॒श्विना॒ ये पि॒तरा॒ य ऊ॒ती धे॒नुं त॑त॒क्षुर्^इ॒भवो॒ ये, अश्वा᳚ |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>ये, अंस॑त्रा॒ य ऋध॒ग्रोद॑सी॒ ये विभ्वो॒ नरः॑ स्वप॒त्यानि॑ च॒क्रुः ||<span class='MantraNumbering'>{9/11}{4.34.9}{4.4.2.9}{3.7.4.4}{330, 3450}</span></td>
</tr>
<tr>
<td class='VargaColorType2'>ये गोम᳚‌न्तं॒ वाज॑व‌न्तं सु॒वीरं᳚ र॒यिं ध॒त्थ वसु॑म‌न्तं पुरु॒क्षुम् |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>ते, अ॑ग्रे॒पा, ऋ॑भवो म‌न्दसा॒ना, अ॒स्मे ध॑त्त॒ ये च॑ रा॒तिं गृ॒ण‌न्ति॑ ||<span class='MantraNumbering'>{10/11}{4.34.10}{4.4.2.10}{3.7.4.5}{330, 3451}</span></td>
</tr>
<tr>
<td class='VargaColorType2'>नापा᳚भूत॒ न वो᳚ऽतीतृषा॒माऽनिः॑शस्ता, ऋभवो य॒ज्ञे, अ॒स्मिन् |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>समि‌न्द्रे᳚ण॒ मद॑थ॒ सं म॒रुद्भिः॒ सं राज॑भी रत्न॒धेया᳚य देवाः ||<span class='MantraNumbering'>{11/11}{4.34.11}{4.4.2.11}{3.7.4.6}{330, 3452}</span></td>
</tr>
<tr>
<td class='SuktaLabel'>[35] इहोपेति नवर्चस्य सूक्तस्य गौतमोवामदेवऋभवस्त्रिष्टुप् |</td>
</tr>
<tr>
<td class='VargaColorType1'>इ॒होप॑ यात शवसो नपातः॒ सौध᳚न्वना, ऋभवो॒ माप॑ भूत |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>अ॒स्मिन्‌ हि वः॒ सव॑ने रत्न॒धेयं॒ गम॒‌न्त्वि‌न्द्र॒मनु॑ वो॒ मदा᳚सः ||<span class='MantraNumbering'>{1/9}{4.35.1}{4.4.3.1}{3.7.5.1}{331, 3453}</span></td>
</tr>
<tr>
<td class='VargaColorType1'>आग᳚न्नृभू॒णामि॒ह र॑त्न॒धेय॒मभू॒त्‌ सोम॑स्य॒ सुषु॑तस्य पी॒तिः |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>सु॒कृ॒त्यया॒ यत्‌ स्व॑प॒स्यया᳚ चँ॒, एकं᳚ विच॒क्र च॑म॒सं च॑तु॒र्धा ||<span class='MantraNumbering'>{2/9}{4.35.2}{4.4.3.2}{3.7.5.2}{331, 3454}</span></td>
</tr>
<tr>
<td class='VargaColorType1'>व्य॑कृणोत चम॒सं च॑तु॒र्धा सखे॒ वि शि॒क्षेत्य॑ब्रवीत |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>अथै᳚त वाजा, अ॒मृत॑स्य॒ प‌न्थां᳚ ग॒णं दे॒वाना᳚मृभवः सुहस्ताः ||<span class='MantraNumbering'>{3/9}{4.35.3}{4.4.3.3}{3.7.5.3}{331, 3455}</span></td>
</tr>
<tr>
<td class='VargaColorType1'>कि॒म्मयः॑ स्विच्चम॒स ए॒ष आ᳚स॒ यं काव्ये᳚न च॒तुरो᳚ विच॒क्र |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>अथा᳚ सुनुध्वं॒ सव॑नं॒ मदा᳚य पा॒त ऋ॑भवो॒ मधु॑नः सो॒म्यस्य॑ ||<span class='MantraNumbering'>{4/9}{4.35.4}{4.4.3.4}{3.7.5.4}{331, 3456}</span></td>
</tr>
<tr>
<td class='VargaColorType1'>शच्या᳚कर्त पि॒तरा॒ युवा᳚ना॒ शच्या᳚कर्त चम॒सं दे᳚व॒पान᳚म् |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>शच्या॒ हरी॒ धनु॑तरावतष्टे‌न्द्र॒वाहा᳚वृभवो वाजरत्नाः ||<span class='MantraNumbering'>{5/9}{4.35.5}{4.4.3.5}{3.7.5.5}{331, 3457}</span></td>
</tr>
<tr>
<td class='VargaColorType2'>यो वः॑ सु॒नोत्य॑भिपि॒त्वे, अह्नां᳚ ती॒व्रं वा᳚जासः॒ सव॑नं॒ मदा᳚य |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>तस्मै᳚ र॒यिमृ॑भवः॒ सर्व॑वीर॒मा त॑क्षत वृषणो म‌न्दसा॒नाः ||<span class='MantraNumbering'>{6/9}{4.35.6}{4.4.3.6}{3.7.6.1}{331, 3458}</span></td>
</tr>
<tr>
<td class='VargaColorType2'>प्रा॒तः सु॒तम॑पिबो हर्यश्व॒ माध्यं᳚दिनं॒ सव॑नं॒ केव॑लं ते |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>समृ॒भुभिः॑ पिबस्व रत्न॒धेभिः॒ सखीँ॒र्याँ, इ᳚‌न्द्र चकृ॒षे सु॑कृ॒त्या ||<span class='MantraNumbering'>{7/9}{4.35.7}{4.4.3.7}{3.7.6.2}{331, 3459}</span></td>
</tr>
<tr>
<td class='VargaColorType2'>ये दे॒वासो॒, अभ॑वता सुकृ॒त्या श्ये॒ना, इ॒वेदधि॑ दि॒वि नि॑षे॒द |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>ते रत्नं᳚ धात शवसो नपातः॒ सौध᳚न्वना॒, अभ॑वता॒मृता᳚सः ||<span class='MantraNumbering'>{8/9}{4.35.8}{4.4.3.8}{3.7.6.3}{331, 3460}</span></td>
</tr>
<tr>
<td class='VargaColorType2'>यत्‌ तृ॒तीयं॒ सव॑नं रत्न॒धेय॒मकृ॑णुध्वं स्वप॒स्या सु॑हस्ताः |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>तदृ॑भवः॒ परि॑षिक्तं व ए॒तत् सं मदे᳚भिरि‌न्द्रि॒येभिः॑ पिबध्वम् ||<span class='MantraNumbering'>{9/9}{4.35.9}{4.4.3.9}{3.7.6.4}{331, 3461}</span></td>
</tr>
<tr>
<td class='SuktaLabel'>[36] अनश्वोजातइति नवर्चस्य सूक्तस्य गौतमोवामदेव ऋभवो जगत्यंत्यात्रिष्टुप् |</td>
</tr>
<tr>
<td class='VargaColorType1'>अ॒न॒श्वो जा॒तो, अ॑नभी॒शुरु॒क्थ्यो॒३॑(ओ॒) रथ॑स्त्रिच॒क्रः परि॑ वर्तते॒ रजः॑ |<span class='RishiDevChandas'>{गौतमो वामदेवः | ऋभवः | जगती}</span><p>म॒हत्तद्वो᳚ दे॒व्य॑स्य प्र॒वाच॑नं॒ द्यामृ॑भवः पृथि॒वीं यच्च॒ पुष्य॑थ ||<span class='MantraNumbering'>{1/9}{4.36.1}{4.4.4.1}{3.7.7.1}{332, 3462}</span></td>
</tr>
<tr>
<td class='VargaColorType1'>रथं॒ ये च॒क्रुः सु॒वृतं᳚ सु॒चेत॒सो ऽवि॑ह्वर‌न्तं॒ मन॑स॒स्परि॒ ध्यया᳚ |<span class='RishiDevChandas'>{गौतमो वामदेवः | ऋभवः | जगती}</span><p>ताँ, ऊ॒ न्व१॑(अ॒)स्य सव॑नस्य पी॒तय॒ आ वो᳚ वाजा, ऋभवो वेदयामसि ||<span class='MantraNumbering'>{2/9}{4.36.2}{4.4.4.2}{3.7.7.2}{332, 3463}</span></td>
</tr>
<tr>
<td class='VargaColorType1'>तद्वो᳚ वाजा, ऋभवः सुप्रवाच॒नं दे॒वेषु॑ विभ्वो, अभवनहित्व॒नम् |<span class='RishiDevChandas'>{गौतमो वामदेवः | ऋभवः | जगती}</span><p>जिव्री॒ यत्स‌न्ता᳚ पि॒तरा᳚ सना॒जुरा॒ पुन॒र्युवा᳚ना च॒रथा᳚य॒ तक्ष॑थ ||<span class='MantraNumbering'>{3/9}{4.36.3}{4.4.4.3}{3.7.7.3}{332, 3464}</span></td>
</tr>
<tr>
<td class='VargaColorType1'>एकं॒ वि च॑क्र चम॒सं चतु᳚र्वयं॒ निश्चर्म॑णो॒ गाम॑रिणीत धी॒तिभिः॑ |<span class='RishiDevChandas'>{गौतमो वामदेवः | ऋभवः | जगती}</span><p>अथा᳚ दे॒वेष्व॑मृत॒त्वमा᳚नश श्रु॒ष्टी वा᳚जा, ऋभव॒स्तद्व॑ उ॒क्थ्य᳚म् ||<span class='MantraNumbering'>{4/9}{4.36.4}{4.4.4.4}{3.7.7.4}{332, 3465}</span></td>
</tr>
<tr>
<td class='VargaColorType1'>ऋ॒भु॒तो र॒यिः प्र॑थ॒मश्र॑वस्तमो॒ वाज॑श्रुतासो॒ यमजी᳚जन॒न्नरः॑ |<span class='RishiDevChandas'>{गौतमो वामदेवः | ऋभवः | जगती}</span><p>वि॒भ्व॒त॒ष्टो वि॒दथे᳚षु प्र॒वाच्यो॒ यं दे᳚वा॒सोऽव॑था॒ स विच॑र्षणिः ||<span class='MantraNumbering'>{5/9}{4.36.5}{4.4.4.5}{3.7.7.5}{332, 3466}</span></td>
</tr>
<tr>
<td class='VargaColorType2'>स वा॒ज्यरा॒ स ऋषि॑रच॒स्यया॒ स शूरो॒, अस्ता॒ पृत॑नासु दु॒ष्टरः॑ |<span class='RishiDevChandas'>{गौतमो वामदेवः | ऋभवः | जगती}</span><p>स रा॒यस्पोषं॒ स सु॒वीर्यं᳚ दधे॒ यं वाजो॒ विभ्वाँ᳚, ऋ॒भवो॒ यमावि॑षुः ||<span class='MantraNumbering'>{6/9}{4.36.6}{4.4.4.6}{3.7.8.1}{332, 3467}</span></td>
</tr>
<tr>
<td class='VargaColorType2'>श्रेष्ठं᳚ वः॒ पेशो॒, अधि॑ धायि दर्श॒तं स्तोमो᳚ वाजा, ऋभव॒स्तं जु॑जुष्टन |<span class='RishiDevChandas'>{गौतमो वामदेवः | ऋभवः | जगती}</span><p>धीरा᳚सो॒ हि ष्ठा क॒वयो᳚ विप॒श्चित॒स्तान्व॑ ए॒ना ब्रह्म॒णा वे᳚दयामसि ||<span class='MantraNumbering'>{7/9}{4.36.7}{4.4.4.7}{3.7.8.2}{332, 3468}</span></td>
</tr>
<tr>
<td class='VargaColorType2'>यू॒यम॒स्मभ्यं᳚ धि॒षणा᳚भ्य॒स्परि॑ वि॒द्वांसो॒ विश्वा॒ नर्या᳚णि॒ भोज॑ना |<span class='RishiDevChandas'>{गौतमो वामदेवः | ऋभवः | जगती}</span><p>द्यु॒म‌न्तं॒ वाजं॒ वृष॑शुष्ममुत्त॒ममा नो᳚ र॒यिमृ॑भवस्तक्ष॒ता वयः॑ ||<span class='MantraNumbering'>{8/9}{4.36.8}{4.4.4.8}{3.7.8.3}{332, 3469}</span></td>
</tr>
<tr>
<td class='VargaColorType2'>इ॒ह प्र॒जामि॒ह र॒यिं ररा᳚णा, इ॒ह श्रवो᳚ वी॒रव॑त्‌ तक्षता नः |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>येन॑ व॒यं चि॒तये॒मात्य॒न्यान्‌ तं वाजं᳚ चि॒त्रमृ॑भवो ददा नः ||<span class='MantraNumbering'>{9/9}{4.36.9}{4.4.4.9}{3.7.8.4}{332, 3470}</span></td>
</tr>
<tr>
<td class='SuktaLabel'>[37] उपनइत्यष्टर्चस्य ऊक्तस्य गौतमोवामदेवऋभवस्त्रिष्टुप् अंत्याश्चतस्रोनुष्टुभः |</td>
</tr>
<tr>
<td class='VargaColorType1'>उप॑ नो वाजा, अध्व॒रमृ॑भुक्षा॒ देवा᳚ या॒त प॒थिभि॑र्देव॒यानैः᳚ |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>यथा᳚ य॒ज्ञं मनु॑षो वि॒क्ष्वा॒३॑(आ॒)सु द॑धि॒ध्वे र᳚ण्वाः सु॒दिने॒ष्वह्ना᳚म् ||<span class='MantraNumbering'>{1/8}{4.37.1}{4.4.5.1}{3.7.9.1}{333, 3471}</span></td>
</tr>
<tr>
<td class='VargaColorType1'>ते वो᳚ हृ॒दे मन॑से स‌न्तु य॒ज्ञा जुष्टा᳚सो, अ॒द्य घृ॒तनि᳚र्णिजो गुः |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>प्र वः॑ सु॒तासो᳚ हरय‌न्त पू॒र्णाः क्रत्वे॒ दक्षा᳚य हर्षय‌न्त पी॒ताः ||<span class='MantraNumbering'>{2/8}{4.37.2}{4.4.5.2}{3.7.9.2}{333, 3472}</span></td>
</tr>
<tr>
<td class='VargaColorType1'>त्र्यु॒दा॒यं दे॒वहि॑तं॒ यथा᳚ वः॒ स्तोमो᳚ वाजा, ऋभुक्षणो द॒दे वः॑ |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>जु॒ह्वे म॑नु॒ष्वदुप॑रासु वि॒क्षु यु॒ष्मे सचा᳚ बृ॒हद्दि॑वेषु॒ सोम᳚म् ||<span class='MantraNumbering'>{3/8}{4.37.3}{4.4.5.3}{3.7.9.3}{333, 3473}</span></td>
</tr>
<tr>
<td class='VargaColorType1'>पीवो᳚अश्वाः शु॒चद्र॑था॒ हि भू॒ताऽयः॑शिप्रा वाजिनः सुनि॒ष्काः |<span class='RishiDevChandas'>{गौतमो वामदेवः | ऋभवः | त्रिष्टुप्}</span><p>इ‌न्द्र॑स्य सूनो शवसो नपा॒तोऽनु॑ वश्चेत्यग्रि॒यं मदा᳚य ||<span class='MantraNumbering'>{4/8}{4.37.4}{4.4.5.4}{3.7.9.4}{333, 3474}</span></td>
</tr>
<tr>
<td class='VargaColorType1'>ऋ॒भुमृ॑भुक्षणो र॒यिं वाजे᳚ वा॒जि‌न्त॑मं॒ युज᳚म् |<span class='RishiDevChandas'>{गौतमो वामदेवः | ऋभवः | अनुष्टुप्}</span><p>इ‌न्द्र॑स्व‌न्तं हवामहे सदा॒सात॑मम॒श्विन᳚म् ||<span class='MantraNumbering'>{5/8}{4.37.5}{4.4.5.5}{3.7.9.5}{333, 3475}</span></td>
</tr>
<tr>
<td class='VargaColorType2'>सेदृ॑भवो॒ यमव॑थ यू॒यमि‌न्द्र॑श्च॒ मर्त्य᳚म् |<span class='RishiDevChandas'>{गौतमो वामदेवः | ऋभवः | अनुष्टुप्}</span><p>स धी॒भिर॑स्तु॒ सनि॑ता मे॒धसा᳚ता॒ सो, अर्व॑ता ||<span class='MantraNumbering'>{6/8}{4.37.6}{4.4.5.6}{3.7.10.1}{333, 3476}</span></td>
</tr>
<tr>
<td class='VargaColorType2'>वि नो᳚ वाजा, ऋभुक्षणः प॒थश्चि॑तन॒ यष्ट॑वे |<span class='RishiDevChandas'>{गौतमो वामदेवः | ऋभवः | अनुष्टुप्}</span><p>अ॒स्मभ्यं᳚ सूरयः स्तु॒ता विश्वा॒, आशा᳚स्तरी॒षणि॑ ||<span class='MantraNumbering'>{7/8}{4.37.7}{4.4.5.7}{3.7.10.2}{333, 3477}</span></td>
</tr>
<tr>
<td class='VargaColorType2'>तं नो᳚ वाजा, ऋभुक्षण॒ इ‌न्द्र॒ नास॑त्या र॒यिम् |<span class='RishiDevChandas'>{गौतमो वामदेवः | ऋभवः | अनुष्टुप्}</span><p>समश्वं᳚ चर्ष॒णिभ्य॒ आ पु॒रु श॑स्त म॒घत्त॑ये ||<span class='MantraNumbering'>{8/8}{4.37.8}{4.4.5.8}{3.7.10.3}{333, 3478}</span></td>
</tr>
<tr>
<td class='SuktaLabel'>[38] उतोहीति दशर्चस्य सूक्तस्य गौतमोवामदेवोदधिक्रावा आद्यायाद्यावापृथिवीत्रिष्टुप् </td>
</tr>
<tr>
<td class='VargaColorType1'>उ॒तो हि वां᳚ दा॒त्रा स‌न्ति॒ पूर्वा॒ या पू॒रुभ्य॑स्र॒सद॑स्युरितो॒शे |<span class='RishiDevChandas'>{गौतमो वामदेवः | द्यावापृथिवी | त्रिष्टुप्}</span><p>क्षे॒त्रा॒सां द॑दथुरुर्वरा॒सां घ॒नं दस्यु॑भ्यो, अ॒भिभू᳚तिमु॒ग्रम् ||<span class='MantraNumbering'>{1/10}{4.38.1}{4.4.6.1}{3.7.11.1}{334, 3479}</span></td>
</tr>
<tr>
<td class='VargaColorType1'>उ॒त वा॒जिनं᳚ पुरुनि॒ष्षिध्वा᳚नं दधि॒क्रामु॑ ददथुरि॒श्वकृ॑ष्टिम् |<span class='RishiDevChandas'>{गौतमो वामदेवः | दधिक्राः | त्रिष्टुप्}</span><p>ऋ॒जि॒प्यं श्ये॒नं प्रु॑षि॒तप्सु॑मा॒शुं च॒र्कृत्य॑म॒र्यो नृ॒पतिं॒ न शूर᳚म् ||<span class='MantraNumbering'>{2/10}{4.38.2}{4.4.6.2}{3.7.11.2}{334, 3480}</span></td>
</tr>
<tr>
<td class='VargaColorType1'>यं सी॒मनु॑ प्र॒वते᳚व॒ द्रव᳚‌न्तं॒ विश्वः॑ पू॒रुर्मद॑ति॒ हर्ष॑माणः |<span class='RishiDevChandas'>{गौतमो वामदेवः | दधिक्राः | त्रिष्टुप्}</span><p>प॒ड्भिरृध्य᳚‌न्तं मेध॒युं न शूरं᳚ रथ॒तुरं॒ वात॑मिव॒ ध्रज᳚‌न्तम् ||<span class='MantraNumbering'>{3/10}{4.38.3}{4.4.6.3}{3.7.11.3}{334, 3481}</span></td>
</tr>
<tr>
<td class='VargaColorType1'>यः स्मा᳚रु‌न्धा॒नो गध्या᳚ स॒मत्सु॒ सनु॑तर॒श्चर॑ति॒ गोषु॒ गच्छ॑न् |<span class='RishiDevChandas'>{गौतमो वामदेवः | दधिक्राः | त्रिष्टुप्}</span><p>आ॒विर्^इ॑जीको वि॒दथा᳚ नि॒चिक्य॑त् ति॒रो, अ॑र॒तिं पर्याप॑ आ॒योः ||<span class='MantraNumbering'>{4/10}{4.38.4}{4.4.6.4}{3.7.11.4}{334, 3482}</span></td>
</tr>
<tr>
<td class='VargaColorType1'>उ॒त स्मै᳚नं वस्त्र॒मथिं॒ न ता॒युमनु॑ क्रोश‌न्ति क्षि॒तयो॒ भरे᳚षु |<span class='RishiDevChandas'>{गौतमो वामदेवः | दधिक्राः | त्रिष्टुप्}</span><p>नी॒चाय॑मानं॒ जसु॑रिं॒ न श्ये॒नं श्रव॒श्चाच्छा᳚ पशु॒मच्च॑ यू॒थम् ||<span class='MantraNumbering'>{5/10}{4.38.5}{4.4.6.5}{3.7.11.5}{334, 3483}</span></td>
</tr>
<tr>
<td class='VargaColorType2'>उ॒त स्मा᳚सु प्रथ॒मः स॑रि॒ष्यन् नि वे᳚वेति॒ श्रेणि॑भी॒ रथा᳚नाम् |<span class='RishiDevChandas'>{गौतमो वामदेवः | दधिक्राः | त्रिष्टुप्}</span><p>स्रजं᳚ कृण्वा॒नो जन्यो॒ न शुभ्वा᳚ रे॒णुं रेरि॑हत्‌ कि॒रणं᳚ दद॒श्वान् ||<span class='MantraNumbering'>{6/10}{4.38.6}{4.4.6.6}{3.7.12.1}{334, 3484}</span></td>
</tr>
<tr>
<td class='VargaColorType2'>उ॒त स्य वा॒जी सहु॑रिर्^इ॒तावा॒ शुश्रू᳚षमाणस्त॒न्वा᳚ सम॒र्ये |<span class='RishiDevChandas'>{गौतमो वामदेवः | दधिक्राः | त्रिष्टुप्}</span><p>तुरं᳚ य॒तीषु॑ तु॒रय᳚न्नृजि॒प्योऽधि॑ भ्रु॒वोः कि॑रते रे॒णुमृं॒जन् ||<span class='MantraNumbering'>{7/10}{4.38.7}{4.4.6.7}{3.7.12.2}{334, 3485}</span></td>
</tr>
<tr>
<td class='VargaColorType2'>उ॒त स्मा᳚स्य तन्य॒तोरि॑व॒ द्योर्^इ॑घाय॒तो, अ॑भि॒युजो᳚ भय‌न्ते |<span class='RishiDevChandas'>{गौतमो वामदेवः | दधिक्राः | त्रिष्टुप्}</span><p>य॒दा स॒हस्र॑म॒भि षी॒मयो᳚धीद् दु॒र्वर्तुः॑ स्मा भवति भी॒म ऋं॒जन् ||<span class='MantraNumbering'>{8/10}{4.38.8}{4.4.6.8}{3.7.12.3}{334, 3486}</span></td>
</tr>
<tr>
<td class='VargaColorType2'>उ॒त स्मा᳚स्य पनय‌न्ति॒ जना᳚ जू॒तिं कृ॑ष्टि॒प्रो, अ॒भिभू᳚तिमा॒शोः |<span class='RishiDevChandas'>{गौतमो वामदेवः | दधिक्राः | त्रिष्टुप्}</span><p>उ॒तैन॑माहुः समि॒थे वि॒य‌न्तः॒ परा᳚ दधि॒क्रा, अ॑सरत्‌ स॒हस्रैः᳚ ||<span class='MantraNumbering'>{9/10}{4.38.9}{4.4.6.9}{3.7.12.4}{334, 3487}</span></td>
</tr>
<tr>
<td class='VargaColorType2'>आ द॑धि॒क्राः शव॑सा॒ पंच॑ कृ॒ष्टीः सूर्य॑ इव॒ ज्योति॑षा॒पस्त॑तान |<span class='RishiDevChandas'>{गौतमो वामदेवः | दधिक्राः | त्रिष्टुप्}</span><p>स॒ह॒स्र॒साः श॑त॒सा वा॒ज्यर्वा᳚ पृ॒णक्तु॒ मध्वा॒ समि॒मा वचां᳚सि ||<span class='MantraNumbering'>{10/10}{4.38.10}{4.4.6.10}{3.7.12.5}{334, 3488}</span></td>
</tr>
<tr>
<td class='SuktaLabel'>[39] आशुमिति षडृचस्य सूक्तस्य गौतमोवामदेवोदधिक्रावात्रिष्टुबन्त्यानुष्टुप् |</td>
</tr>
<tr>
<td class='VargaColorType1'>आ॒शुं द॑धि॒क्रां तमु॒ नु ष्ट॑वाम दि॒वस्पृ॑थि॒व्या, उ॒त च॑र्किराम |<span class='RishiDevChandas'>{गौतमो वामदेवः | दधिक्राः | त्रिष्टुप्}</span><p>उ॒च्छ‌न्ती॒रामु॒षसः॑ सूदय॒‌न्त्वति॒ विश्वा᳚नि दुरि॒तानि॑ पर्षन् ||<span class='MantraNumbering'>{1/6}{4.39.1}{4.4.7.1}{3.7.13.1}{335, 3489}</span></td>
</tr>
<tr>
<td class='VargaColorType1'>म॒हश्च॑र॒र्म्यर॑तः क्रतु॒प्रा द॑धि॒क्राव्णः॑ पुरु॒वार॑स्य॒ वृष्णः॑ |<span class='RishiDevChandas'>{गौतमो वामदेवः | दधिक्राः | त्रिष्टुप्}</span><p>यं पू॒रुभ्यो᳚ दीदि॒वांसं॒ नाग्निं द॒दथु॑रित्रावरुणा॒ ततु॑रिम् ||<span class='MantraNumbering'>{2/6}{4.39.2}{4.4.7.2}{3.7.13.2}{335, 3490}</span></td>
</tr>
<tr>
<td class='VargaColorType1'>यो, अश्व॑स्य दधि॒क्राव्णो॒, अका᳚री॒त् समि॑द्धे, अ॒ग्ना, उ॒षसो॒ व्यु॑ष्टौ |<span class='RishiDevChandas'>{गौतमो वामदेवः | दधिक्राः | त्रिष्टुप्}</span><p>अना᳚गसं॒ तमदि॑तिः कृणोतु॒ स मि॒त्रेण॒ वरु॑णेना स॒जोषाः᳚ ||<span class='MantraNumbering'>{3/6}{4.39.3}{4.4.7.3}{3.7.13.3}{335, 3491}</span></td>
</tr>
<tr>
<td class='VargaColorType1'>द॒धि॒क्राव्ण॑ इ॒ष ऊ॒र्जो म॒हो यदम᳚न्महि म॒रुतां॒ नाम॑ भ॒द्रम् |<span class='RishiDevChandas'>{गौतमो वामदेवः | दधिक्राः | त्रिष्टुप्}</span><p>स्व॒स्तये॒ वरु॑णं मि॒त्रम॒ग्निं हवा᳚मह॒ इ‌न्द्रं॒ वज्र॑बाहुम् ||<span class='MantraNumbering'>{4/6}{4.39.4}{4.4.7.4}{3.7.13.4}{335, 3492}</span></td>
</tr>
<tr>
<td class='VargaColorType1'>इ‌न्द्र॑मि॒वेदु॒भये॒ वि ह्व॑य‌न्त उ॒दीरा᳚णा य॒ज्ञमु॑पप्र॒य‌न्तः॑ |<span class='RishiDevChandas'>{गौतमो वामदेवः | दधिक्राः | त्रिष्टुप्}</span><p>द॒धि॒क्रामु॒ सूद॑नं॒ मर्त्या᳚य द॒दथु॑रित्रावरुणा नो॒, अश्व᳚म् ||<span class='MantraNumbering'>{5/6}{4.39.5}{4.4.7.5}{3.7.13.5}{335, 3493}</span></td>
</tr>
<tr>
<td class='VargaColorType1'>द॒धि॒क्राव्णो᳚, अकारिषं जि॒ष्णोरश्व॑स्य वा॒जिनः॑ |<span class='RishiDevChandas'>{गौतमो वामदेवः | दधिक्राः | अनुष्टुप्}</span><p>सु॒र॒भि नो॒ मुखा᳚ कर॒त् प्र ण॒ आयूं᳚षि तारिषत् ||<span class='MantraNumbering'>{6/6}{4.39.6}{4.4.7.6}{3.7.13.6}{335, 3494}</span></td>
</tr>
<tr>
<td class='SuktaLabel'>[40] दधिक्राव्णइति पंचर्चस्य सूक्तस्य गौतमोवामदेवदधिक्रावा अंत्यायाः सूर्यस्त्रिष्टुप् अंत्याश्चतस्रोजगत्यः</td>
</tr>
<tr>
<td class='VargaColorType2'>द॒धि॒क्राव्ण॒ इदु॒ नु च॑र्किराम॒ विश्वा॒, इन्मामु॒षसः॑ सूदय‌न्तु |<span class='RishiDevChandas'>{गौतमो वामदेवः | दधिक्राः | त्रिष्टुप्}</span><p>अ॒पाम॒ग्नेरु॒षसः॒ सूर्य॑स्य॒ बृह॒स्पते᳚राङ्गिर॒सस्य॑ जि॒ष्णोः ||<span class='MantraNumbering'>{1/5}{4.40.1}{4.4.8.1}{3.7.14.1}{336, 3495}</span></td>
</tr>
<tr>
<td class='VargaColorType2'>सत्वा᳚ भरि॒षो ग॑वि॒षो दु॑वन्य॒सच्छ्र॑व॒स्यादि॒ष उ॒षस॑स्तुरण्य॒सत् |<span class='RishiDevChandas'>{गौतमो वामदेवः | दधिक्राः | जगती}</span><p>स॒त्यो द्र॒वो द्र॑व॒रः प॑तंग॒रो द॑धि॒क्रावेष॒मूर्जं॒ स्व॑र्जनत् ||<span class='MantraNumbering'>{2/5}{4.40.2}{4.4.8.2}{3.7.14.2}{336, 3496}</span></td>
</tr>
<tr>
<td class='VargaColorType2'>उ॒त स्मा᳚स्य॒ द्रव॑तस्तुरण्य॒तः प॒र्णं न वेरनु॑ वाति प्रग॒र्धिनः॑ |<span class='RishiDevChandas'>{गौतमो वामदेवः | दधिक्राः | जगती}</span><p>श्ये॒नस्ये᳚व॒ ध्रज॑तो, अङ्क॒सं परि॑ दधि॒क्राव्णः॑ स॒होर्जा तरि॑त्रतः ||<span class='MantraNumbering'>{3/5}{4.40.3}{4.4.8.3}{3.7.14.3}{336, 3497}</span></td>
</tr>
<tr>
<td class='VargaColorType2'>उ॒त स्य वा॒जी क्षि॑प॒णिं तु॑रण्यति ग्री॒वायां᳚ ब॒द्धो, अ॑पिक॒क्ष आ॒सनि॑ |<span class='RishiDevChandas'>{गौतमो वामदेवः | दधिक्राः | जगती}</span><p>क्रतुं᳚ दधि॒क्रा, अनु॑ स॒‌न्तवी᳚त्वत् प॒थामङ्कां॒स्यन्वा॒पनी᳚फणत् ||<span class='MantraNumbering'>{4/5}{4.40.4}{4.4.8.4}{3.7.14.4}{336, 3498}</span></td>
</tr>
<tr>
<td class='VargaColorType2'>हं॒सः शु॑चि॒षद्‌ वसु॑र‌न्तरिक्ष॒सद्धोता᳚ वेदि॒षदति॑थिर्दुरोण॒सत् |<span class='RishiDevChandas'>{गौतमो वामदेवः | सूर्यः | जगती}</span><p>नृ॒षद्‌ व॑र॒सदृ॑त॒सद्‌ व्यो᳚म॒सद॒ब्जा गो॒जा, ऋ॑त॒जा, अ॑द्रि॒जा, ऋ॒तम् ||<span class='MantraNumbering'>{5/5}{4.40.5}{4.4.8.5}{3.7.14.5}{336, 3499}</span></td>
</tr>
<tr>
<td class='SuktaLabel'>[41] इंद्राकोवामित्येकादशर्चस्य सूक्तस्य गौतमोवामदेव इंद्रावरुणौत्रिष्टुप्</td>
</tr>
<tr>
<td class='VargaColorType1'>इ‌न्द्रा॒ को वां᳚ वरुणा सु॒म्नमा᳚प॒ स्तोमो᳚ ह॒विष्माँ᳚, अ॒मृतो॒ न होता᳚ |<span class='RishiDevChandas'>{गौतमो वामदेवः | इंद्रावरुणौ | त्रिष्टुप्}</span><p>यो वां᳚ हृ॒दि क्रतु॑माँ, अ॒स्मदु॒क्तः प॒स्पर्श॑दि‌न्द्रावरुणा॒ नम॑स्वान् ||<span class='MantraNumbering'>{1/11}{4.41.1}{4.4.9.1}{3.7.15.1}{337, 3500}</span></td>
</tr>
<tr>
<td class='VargaColorType1'>इ‌न्द्रा᳚ ह॒ यो वरु॑णा च॒क्र आ॒पी दे॒वौ मर्तः॑ स॒ख्याय॒ प्रय॑स्वान् |<span class='RishiDevChandas'>{गौतमो वामदेवः | इंद्रावरुणौ | त्रिष्टुप्}</span><p>स ह᳚‌न्ति वृ॒त्रा स॑मि॒थेषु॒ शत्रू॒नवो᳚भिर्वा म॒हद्भिः॒ स प्र शृ᳚ण्वे ||<span class='MantraNumbering'>{2/11}{4.41.2}{4.4.9.2}{3.7.15.2}{337, 3501}</span></td>
</tr>
<tr>
<td class='VargaColorType1'>इ‌न्द्रा᳚ ह॒ रत्नं॒ वरु॑णा॒ धेष्ठे॒त्था नृभ्यः॑ शशमा॒नेभ्य॒स्ता |<span class='RishiDevChandas'>{गौतमो वामदेवः | इंद्रावरुणौ | त्रिष्टुप्}</span><p>यदी॒ सखा᳚या स॒ख्याय॒ सोमैः᳚ सु॒तेभिः॑ सुप्र॒यसा᳚ मा॒दयै᳚ते ||<span class='MantraNumbering'>{3/11}{4.41.3}{4.4.9.3}{3.7.15.3}{337, 3502}</span></td>
</tr>
<tr>
<td class='VargaColorType1'>इ‌न्द्रा᳚ यु॒वं व॑रुणा दि॒द्युम॑स्मि॒न्नोजि॑ष्ठमुग्रा॒ नि व॑धिष्टं॒ वज्र᳚म् |<span class='RishiDevChandas'>{गौतमो वामदेवः | इंद्रावरुणौ | त्रिष्टुप्}</span><p>यो नो᳚ दु॒रेवो᳚ वृ॒कति॑र॒भीति॒स्तस्मि᳚न्‌ मिमाथाम॒भिभू॒त्योजः॑ ||<span class='MantraNumbering'>{4/11}{4.41.4}{4.4.9.4}{3.7.15.4}{337, 3503}</span></td>
</tr>
<tr>
<td class='VargaColorType1'>इ‌न्द्रा᳚ यु॒वं व॑रुणा भू॒तम॒स्या धि॒यः प्रे॒तारा᳚ वृष॒भेव॑ धे॒नोः |<span class='RishiDevChandas'>{गौतमो वामदेवः | इंद्रावरुणौ | त्रिष्टुप्}</span><p>सा नो᳚ दुहीय॒द्यव॑सेव ग॒त्वी स॒हस्र॑धारा॒ पय॑सा म॒ही गौः ||<span class='MantraNumbering'>{5/11}{4.41.5}{4.4.9.5}{3.7.15.5}{337, 3504}</span></td>
</tr>
<tr>
<td class='VargaColorType2'>तो॒के हि॒ते तन॑य उ॒र्वरा᳚सु॒ सूरो॒ दृशी᳚के॒ वृष॑णश्च॒ पौंस्ये᳚ |<span class='RishiDevChandas'>{गौतमो वामदेवः | इंद्रावरुणौ | त्रिष्टुप्}</span><p>इ‌न्द्रा᳚ नो॒, अत्र॒ वरु॑णा स्याता॒मवो᳚भिर्द॒स्मा परि॑तक्म्यायाम् ||<span class='MantraNumbering'>{6/11}{4.41.6}{4.4.9.6}{3.7.16.1}{337, 3505}</span></td>
</tr>
<tr>
<td class='VargaColorType2'>यु॒वामिद्ध्यव॑से पू॒र्व्याय॒ परि॒ प्रभू᳚ती ग॒विषः॑ स्वापी |<span class='RishiDevChandas'>{गौतमो वामदेवः | इंद्रावरुणौ | त्रिष्टुप्}</span><p>वृ॒णी॒महे᳚ स॒ख्याय॑ प्रि॒याय॒ शूरा॒ मंहि॑ष्ठा पि॒तरे᳚व श॒म्भू ||<span class='MantraNumbering'>{7/11}{4.41.7}{4.4.9.7}{3.7.16.2}{337, 3506}</span></td>
</tr>
<tr>
<td class='VargaColorType2'>ता वां॒ धियोऽव॑से वाज॒य‌न्ती᳚रा॒जिं न ज॑ग्मुरुव॒यूः सु॑दानू |<span class='RishiDevChandas'>{गौतमो वामदेवः | इंद्रावरुणौ | त्रिष्टुप्}</span><p>श्रि॒ये न गाव॒ उप॒ सोम॑मस्थु॒रि‌न्द्रं॒ गिरो॒ वरु॑णं मे मनी॒षाः ||<span class='MantraNumbering'>{8/11}{4.41.8}{4.4.9.8}{3.7.16.3}{337, 3507}</span></td>
</tr>
<tr>
<td class='VargaColorType2'>इ॒मा, इ‌न्द्रं॒ वरु॑णं मे मनी॒षा, अग्म॒न्नुप॒ द्रवि॑णमि॒च्छमा᳚नाः |<span class='RishiDevChandas'>{गौतमो वामदेवः | इंद्रावरुणौ | त्रिष्टुप्}</span><p>उपे᳚मस्थुरो॒ष्टार॑ इव॒ वस्वो᳚ र॒घ्वीरि॑व॒ श्रव॑सो॒ भिक्ष॑माणाः ||<span class='MantraNumbering'>{9/11}{4.41.9}{4.4.9.9}{3.7.16.4}{337, 3508}</span></td>
</tr>
<tr>
<td class='VargaColorType2'>अश्व्य॑स्य॒ त्मना॒ रथ्य॑स्य पु॒ष्टेर्नित्य॑स्य रा॒यः पत॑यः स्याम |<span class='RishiDevChandas'>{गौतमो वामदेवः | इंद्रावरुणौ | त्रिष्टुप्}</span><p>ता च॑क्रा॒णा, ऊ॒तिभि॒र्नव्य॑सीभिरस्म॒त्रा रायो᳚ नि॒युतः॑ सच‌न्ताम् ||<span class='MantraNumbering'>{10/11}{4.41.10}{4.4.9.10}{3.7.16.5}{337, 3509}</span></td>
</tr>
<tr>
<td class='VargaColorType2'>आ नो᳚ बृह‌न्ता बृह॒तीभि॑रू॒ती, इ‌न्द्र॑ या॒तं व॑रुण॒ वाज॑सातौ |<span class='RishiDevChandas'>{गौतमो वामदेवः | इंद्रावरुणौ | त्रिष्टुप्}</span><p>यद्दि॒द्यवः॒ पृत॑नासु प्र॒क्रीळा॒न्‌ तस्य॑ वां स्याम सनि॒तार॑ आ॒जेः ||<span class='MantraNumbering'>{11/11}{4.41.11}{4.4.9.11}{3.7.16.6}{337, 3510}</span></td>
</tr>
<tr>
<td class='SuktaLabel'>[42] ममद्वितेति दशर्चस्य सूक्तस्य पौरुकुत्स्यस्त्रसदस्युः आद्यानांषण्णांत्रसदस्युर्देवता अंत्यानांचतसृणामिंद्रावरुणौत्रिष्टुप्</td>
</tr>
<tr>
<td class='VargaColorType1'>मम॑ द्वि॒ता रा॒ष्ट्रं क्ष॒त्रिय॑स्य वि॒श्वायो॒र्विश्वे᳚, अ॒मृता॒ यथा᳚ नः |<span class='RishiDevChandas'>{पौरुकुत्स्यः त्रसदस्युः | त्रसदस्युः | त्रिष्टुप्}</span><p>क्रतुं᳚ सच‌न्ते॒ वरु॑णस्य दे॒वा राजा᳚मि कृ॒ष्टेरु॑प॒मस्य॑ व॒व्रेः ||<span class='MantraNumbering'>{1/10}{4.42.1}{4.4.10.1}{3.7.17.1}{338, 3511}</span></td>
</tr>
<tr>
<td class='VargaColorType1'>अ॒हं राजा॒ वरु॑णो॒ मह्यं॒ तान्य॑सु॒र्या᳚णि प्रथ॒मा धा᳚रय‌न्त |<span class='RishiDevChandas'>{पौरुकुत्स्यः त्रसदस्युः | त्रसदस्युः | त्रिष्टुप्}</span><p>क्रतुं᳚ सच‌न्ते॒ वरु॑णस्य दे॒वा राजा᳚मि कृ॒ष्टेरु॑प॒मस्य॑ व॒व्रेः ||<span class='MantraNumbering'>{2/10}{4.42.2}{4.4.10.2}{3.7.17.2}{338, 3512}</span></td>
</tr>
<tr>
<td class='VargaColorType1'>अ॒हमि‌न्द्रो॒ वरु॑ण॒स्ते म॑हि॒त्वोर्वी ग॑भी॒रे रज॑सी सु॒मेके᳚ |<span class='RishiDevChandas'>{पौरुकुत्स्यः त्रसदस्युः | त्रसदस्युः | त्रिष्टुप्}</span><p>त्वष्टे᳚व॒ विश्वा॒ भुव॑नानि वि॒द्वान्‌ त्समै᳚रयं॒ रोद॑सी धा॒रयं᳚ च ||<span class='MantraNumbering'>{3/10}{4.42.3}{4.4.10.3}{3.7.17.3}{338, 3513}</span></td>
</tr>
<tr>
<td class='VargaColorType1'>अ॒हम॒पो, अ॑पिन्वमु॒क्षमा᳚णा धा॒रयं॒ दिवं॒ सद॑न ऋ॒तस्य॑ |<span class='RishiDevChandas'>{पौरुकुत्स्यः त्रसदस्युः | त्रसदस्युः | त्रिष्टुप्}</span><p>ऋ॒तेन॑ पु॒त्रो, अदि॑तेर्^इ॒तावो॒त त्रि॒धातु॑ प्रथय॒द्वि भूम॑ ||<span class='MantraNumbering'>{4/10}{4.42.4}{4.4.10.4}{3.7.17.4}{338, 3514}</span></td>
</tr>
<tr>
<td class='VargaColorType1'>मां नरः॒ स्वश्वा᳚ वा॒जय᳚‌न्तो॒ मां वृ॒ताः स॒मर॑णे हव‌न्ते |<span class='RishiDevChandas'>{पौरुकुत्स्यः त्रसदस्युः | त्रसदस्युः | त्रिष्टुप्}</span><p>कृ॒णोम्या॒जिं म॒घवा॒हमि‌न्द्र॒ इय᳚र्मि रे॒णुम॒भिभू᳚त्योजाः ||<span class='MantraNumbering'>{5/10}{4.42.5}{4.4.10.5}{3.7.17.5}{338, 3515}</span></td>
</tr>
<tr>
<td class='VargaColorType2'>अ॒हं ता विश्वा᳚ चकरं॒ नकि᳚र्मा॒ दैव्यं॒ सहो᳚ वरते॒, अप्र॑तीतम् |<span class='RishiDevChandas'>{पौरुकुत्स्यः त्रसदस्युः | त्रसदस्युः | त्रिष्टुप्}</span><p>यन्मा॒ सोमा᳚सो म॒मद॒न्यदु॒क्थोभे भ॑येते॒ रज॑सी, अपा॒रे ||<span class='MantraNumbering'>{6/10}{4.42.6}{4.4.10.6}{3.7.18.1}{338, 3516}</span></td>
</tr>
<tr>
<td class='VargaColorType2'>वि॒दुष्टे॒ विश्वा॒ भुव॑नानि॒ तस्य॒ ता प्र ब्र॑वीषि॒ वरु॑णाय वेधः |<span class='RishiDevChandas'>{पौरुकुत्स्यः त्रसदस्युः | इन्द्रावरुणौ | त्रिष्टुप्}</span><p>त्वं वृ॒त्राणि॑ शृण्विषे जघ॒न्वान्‌ त्वं वृ॒ताँ, अ॑रिणा, इ‌न्द्र॒ सि‌न्धू॑न् ||<span class='MantraNumbering'>{7/10}{4.42.7}{4.4.10.7}{3.7.18.2}{338, 3517}</span></td>
</tr>
<tr>
<td class='VargaColorType2'>अ॒स्माक॒मत्र॑ पि॒तर॒स्त आ᳚सन्‌ त्स॒प्त ऋष॑यो दौर्ग॒हे ब॒ध्यमा᳚ने |<span class='RishiDevChandas'>{पौरुकुत्स्यः त्रसदस्युः | इन्द्रावरुणौ | त्रिष्टुप्}</span><p>त आय॑ज‌न्त त्र॒सद॑स्युमस्या॒, इ‌न्द्रं॒ न वृ॑त्र॒तुर॑मर्धदे॒वम् ||<span class='MantraNumbering'>{8/10}{4.42.8}{4.4.10.8}{3.7.18.3}{338, 3518}</span></td>
</tr>
<tr>
<td class='VargaColorType2'>पु॒रु॒कुत्सा᳚नी॒ हि वा॒मदा᳚शद्ध॒व्येभि॑रि‌न्द्रावरुणा॒ नमो᳚भिः |<span class='RishiDevChandas'>{पौरुकुत्स्यः त्रसदस्युः | इन्द्रावरुणौ | त्रिष्टुप्}</span><p>अथा॒ राजा᳚नं त्र॒सद॑स्युमस्या वृत्र॒हणं᳚ ददथुरर्धदे॒वम् ||<span class='MantraNumbering'>{9/10}{4.42.9}{4.4.10.9}{3.7.18.4}{338, 3519}</span></td>
</tr>
<tr>
<td class='VargaColorType2'>रा॒या व॒यं स॑स॒वांसो᳚ मदेम ह॒व्येन॑ दे॒वा यव॑सेन॒ गावः॑ |<span class='RishiDevChandas'>{पौरुकुत्स्यः त्रसदस्युः | इन्द्रावरुणौ | त्रिष्टुप्}</span><p>तां धे॒नुमि᳚‌न्द्रावरुणा यु॒वं नो᳚ वि॒श्वाहा᳚ धत्त॒मन॑पस्फुर‌न्तीम् ||<span class='MantraNumbering'>{10/10}{4.42.10}{4.4.10.10}{3.7.18.5}{338, 3520}</span></td>
</tr>
<tr>
<td class='SuktaLabel'>[43] कउश्रवदिति सप्तर्चस्य सूक्तस्य सौहोत्रौ पुरुमीळ्हाजमीळ्हावश्विनौत्रिष्टुप् |</td>
</tr>
<tr>
<td class='VargaColorType1'>क उ॑ श्रवत्‌ कत॒मो य॒ज्ञिया᳚नां व॒‌न्दारु॑ दे॒वः क॑त॒मो जु॑षाते |<span class='RishiDevChandas'>{सौहोत्रौ पुरुमीळ्हाजमीळ्हौ | अश्विनौ | त्रिष्टुप्}</span><p>कस्ये॒मां दे॒वीम॒मृते᳚षु॒ प्रेष्ठां᳚ हृ॒दि श्रे᳚षाम सुष्टु॒तिं सु॑ह॒व्याम् ||<span class='MantraNumbering'>{1/7}{4.43.1}{4.4.11.1}{3.7.19.1}{339, 3521}</span></td>
</tr>
<tr>
<td class='VargaColorType1'>को मृ॑ळाति कत॒म आग॑मिष्ठो दे॒वाना᳚मु कत॒मः शम्भ॑विष्ठः |<span class='RishiDevChandas'>{सौहोत्रौ पुरुमीळ्हाजमीळ्हौ | अश्विनौ | त्रिष्टुप्}</span><p>रथं॒ कमा᳚हुर्र॒वद॑श्वमा॒शुं यं सूर्य॑स्य दुहि॒तावृ॑णीत ||<span class='MantraNumbering'>{2/7}{4.43.2}{4.4.11.2}{3.7.19.2}{339, 3522}</span></td>
</tr>
<tr>
<td class='VargaColorType1'>म॒क्षू हि ष्मा॒ गच्छ॑थ॒ ईव॑तो॒ द्यूनि‌न्द्रो॒ न श॒क्तिं परि॑तक्म्यायाम् |<span class='RishiDevChandas'>{सौहोत्रौ पुरुमीळ्हाजमीळ्हौ | अश्विनौ | त्रिष्टुप्}</span><p>दि॒व आजा᳚ता दि॒व्या सु॑प॒र्णा कया॒ शची᳚नां भवथः॒ शचि॑ष्ठा ||<span class='MantraNumbering'>{3/7}{4.43.3}{4.4.11.3}{3.7.19.3}{339, 3523}</span></td>
</tr>
<tr>
<td class='VargaColorType1'>का वां᳚ भू॒दुप॑मातिः॒ कया᳚ न॒ आश्वि॑ना गमथो हू॒यमा᳚ना |<span class='RishiDevChandas'>{सौहोत्रौ पुरुमीळ्हाजमीळ्हौ | अश्विनौ | त्रिष्टुप्}</span><p>को वां᳚ म॒हश्चि॒त्‌ त्यज॑सो, अ॒भीक॑ उरु॒ष्यतं᳚ माध्वी दस्रा न ऊ॒ती ||<span class='MantraNumbering'>{4/7}{4.43.4}{4.4.11.4}{3.7.19.4}{339, 3524}</span></td>
</tr>
<tr>
<td class='VargaColorType1'>उ॒रु वां॒ रथः॒ परि॑ नक्षति॒ द्यामा यत्‌ स॑मु॒द्राद॒भि वर्त॑ते वाम् |<span class='RishiDevChandas'>{सौहोत्रौ पुरुमीळ्हाजमीळ्हौ | अश्विनौ | त्रिष्टुप्}</span><p>मध्वा᳚ माध्वी॒ मधु॑ वां प्रुषाय॒न् यत्सीं᳚ वां॒ पृक्षो᳚ भु॒रज᳚‌न्त प॒क्वाः ||<span class='MantraNumbering'>{5/7}{4.43.5}{4.4.11.5}{3.7.19.5}{339, 3525}</span></td>
</tr>
<tr>
<td class='VargaColorType1'>सि‌न्धु॑र्ह वां र॒सया᳚ सिंच॒दश्वा᳚न् घृ॒णा वयो᳚ऽरु॒षासः॒ परि॑ ग्मन् |<span class='RishiDevChandas'>{सौहोत्रौ पुरुमीळ्हाजमीळ्हौ | अश्विनौ | त्रिष्टुप्}</span><p>तदू॒ षु वा᳚मजि॒रं चे᳚ति॒ यानं॒ येन॒ पती॒ भव॑थः सू॒र्यायाः᳚ ||<span class='MantraNumbering'>{6/7}{4.43.6}{4.4.11.6}{3.7.19.6}{339, 3526}</span></td>
</tr>
<tr>
<td class='VargaColorType1'>इ॒हेह॒ यद्वां᳚ सम॒ना प॑पृ॒क्षे सेयम॒स्मे सु॑म॒तिर्वा᳚जरत्ना |<span class='RishiDevChandas'>{सौहोत्रौ पुरुमीळ्हाजमीळ्हौ | अश्विनौ | त्रिष्टुप्}</span><p>उ॒रु॒ष्यतं᳚ जरि॒तारं᳚ यु॒वं ह॑ श्रि॒तः कामो᳚ नासत्या युव॒द्रिक् ||<span class='MantraNumbering'>{7/7}{4.43.7}{4.4.11.7}{3.7.19.7}{339, 3527}</span></td>
</tr>
<tr>
<td class='SuktaLabel'>[44] तंवामिति सप्तर्चस्य सूक्तस्य सौहोत्रौ पुरुमीळ्हाजमीळ्हावश्विनौत्रिष्टुप् |</td>
</tr>
<tr>
<td class='VargaColorType2'>तं वां॒ रथं᳚ व॒यम॒द्या हु॑वेम पृथु॒ज्रय॑मश्विना॒ संग॑तिं॒ गोः |<span class='RishiDevChandas'>{सौहोत्रौ पुरुमीळ्हाजमीळ्हौ | अश्विनौ | त्रिष्टुप्}</span><p>यः सू॒र्यां वह॑ति व‌न्धुरा॒युर्गिर्वा᳚हसं पुरु॒तमं᳚ वसू॒युम् ||<span class='MantraNumbering'>{1/7}{4.44.1}{4.4.12.1}{3.7.20.1}{340, 3528}</span></td>
</tr>
<tr>
<td class='VargaColorType2'>यु॒वं श्रिय॑मश्विना दे॒वता॒ तां दिवो᳚ नपाता वनथः॒ शची᳚भिः |<span class='RishiDevChandas'>{सौहोत्रौ पुरुमीळ्हाजमीळ्हौ | अश्विनौ | त्रिष्टुप्}</span><p>यु॒वोरपु॑र॒भि पृक्षः॑ सच‌न्ते॒ वह᳚‌न्ति॒ यत्‌ क॑कु॒हासो॒ रथे᳚ वाम् ||<span class='MantraNumbering'>{2/7}{4.44.2}{4.4.12.2}{3.7.20.2}{340, 3529}</span></td>
</tr>
<tr>
<td class='VargaColorType2'>को वा᳚म॒द्या क॑रते रा॒तह᳚व्य ऊ॒तये᳚ वा सुत॒पेया᳚य वा॒र्कैः |<span class='RishiDevChandas'>{सौहोत्रौ पुरुमीळ्हाजमीळ्हौ | अश्विनौ | त्रिष्टुप्}</span><p>ऋ॒तस्य॑ वा व॒नुषे᳚ पू॒र्व्याय॒ नमो᳚ येमा॒नो, अ॑श्वि॒ना व॑वर्तत् ||<span class='MantraNumbering'>{3/7}{4.44.3}{4.4.12.3}{3.7.20.3}{340, 3530}</span></td>
</tr>
<tr>
<td class='VargaColorType2'>हि॒र॒ण्यये᳚न पुरुभू॒ रथे᳚ने॒मं य॒ज्ञं ना᳚स॒त्योप॑ यातम् |<span class='RishiDevChandas'>{सौहोत्रौ पुरुमीळ्हाजमीळ्हौ | अश्विनौ | त्रिष्टुप्}</span><p>पिबा᳚थ॒ इन्मधु॑नः सो॒म्यस्य॒ दध॑थो॒ रत्नं᳚ विध॒ते जना᳚य ||<span class='MantraNumbering'>{4/7}{4.44.4}{4.4.12.4}{3.7.20.4}{340, 3531}</span></td>
</tr>
<tr>
<td class='VargaColorType2'>आ नो᳚ यातं दि॒वो, अच्छा᳚ पृथि॒व्या हि॑र॒ण्यये᳚न सु॒वृता॒ रथे᳚न |<span class='RishiDevChandas'>{सौहोत्रौ पुरुमीळ्हाजमीळ्हौ | अश्विनौ | त्रिष्टुप्}</span><p>मा वा᳚म॒न्ये नि य॑मन्‌ देव॒य‌न्तः॒ सं यद्द॒दे नाभिः॑ पू॒र्व्या वा᳚म् ||<span class='MantraNumbering'>{5/7}{4.44.5}{4.4.12.5}{3.7.20.5}{340, 3532}</span></td>
</tr>
<tr>
<td class='VargaColorType2'>नू नो᳚ र॒यिं पु॑रु॒वीरं᳚ बृ॒ह‌न्तं॒ दस्रा॒ मिमा᳚थामु॒भये᳚ष्व॒स्मे |<span class='RishiDevChandas'>{सौहोत्रौ पुरुमीळ्हाजमीळ्हौ | अश्विनौ | त्रिष्टुप्}</span><p>नरो॒ यद्वा᳚मश्विना॒ स्तोम॒माव᳚न्‌ त्स॒धस्तु॑तिमाजमी॒ळ्हासो᳚, अग्मन् ||<span class='MantraNumbering'>{6/7}{4.44.6}{4.4.12.6}{3.7.20.6}{340, 3533}</span></td>
</tr>
<tr>
<td class='VargaColorType2'>इ॒हेह॒ यद्वां᳚ सम॒ना प॑पृ॒क्षे सेयम॒स्मे सु॑म॒तिर्वा᳚जरत्ना |<span class='RishiDevChandas'>{सौहोत्रौ पुरुमीळ्हाजमीळ्हौ | अश्विनौ | त्रिष्टुप्}</span><p>उ॒रु॒ष्यतं᳚ जरि॒तारं᳚ यु॒वं ह॑ श्रि॒तः कामो᳚ नासत्या युव॒द्रिक् ||<span class='MantraNumbering'>{7/7}{4.44.7}{4.4.12.7}{3.7.20.7}{340, 3534}</span></td>
</tr>
<tr>
<td class='SuktaLabel'>[45] एषस्यइति सप्तर्चस्य सूक्तस्य गौतमो वामदेवोश्विनौ जगत्यंत्यात्रिष्टुप् |</td>
</tr>
<tr>
<td class='VargaColorType1'>ए॒ष स्य भा॒नुरुदि॑यर्ति यु॒ज्यते॒ रथः॒ परि॑ज्मा दि॒वो, अ॒स्य सान॑वि |<span class='RishiDevChandas'>{गौतमो वामदेवः | अश्विनौ | जगती}</span><p>पृ॒क्षासो᳚, अस्मिन्‌ मिथु॒ना, अधि॒ त्रयो॒ दृति॑स्तु॒रीयो॒ मधु॑नो॒ वि र॑प्शते ||<span class='MantraNumbering'>{1/7}{4.45.1}{4.4.13.1}{3.7.21.1}{341, 3535}</span></td>
</tr>
<tr>
<td class='VargaColorType1'>उद्वां᳚ पृ॒क्षासो॒ मधु॑म‌न्त ईरते॒ रथा॒, अश्वा᳚स उ॒षसो॒ व्यु॑ष्टिषु |<span class='RishiDevChandas'>{गौतमो वामदेवः | अश्विनौ | जगती}</span><p>अ॒पो॒र्णु॒व‌न्त॒स्तम॒ आ परी᳚वृतं॒ स्व१॑(अ॒)र्ण शु॒क्रं त॒न्व‌न्त॒ आ रजः॑ ||<span class='MantraNumbering'>{2/7}{4.45.2}{4.4.13.2}{3.7.21.2}{341, 3536}</span></td>
</tr>
<tr>
<td class='VargaColorType1'>मध्वः॑ पिबतं मधु॒पेभि॑रा॒सभि॑रु॒त प्रि॒यं मधु॑ने युंजाथां॒ रथ᳚म् |<span class='RishiDevChandas'>{गौतमो वामदेवः | अश्विनौ | जगती}</span><p>आ व॑र्त॒निं मधु॑ना जिन्वथस्प॒थो दृतिं᳚ वहेथे॒ मधु॑म‌न्तमश्विना ||<span class='MantraNumbering'>{3/7}{4.45.3}{4.4.13.3}{3.7.21.3}{341, 3537}</span></td>
</tr>
<tr>
<td class='VargaColorType1'>हं॒सासो॒ ये वां॒ मधु॑म‌न्तो, अ॒स्रिधो॒ हिर᳚ण्यपर्णा, उ॒हुव॑ उष॒र्बुधः॑ |<span class='RishiDevChandas'>{गौतमो वामदेवः | अश्विनौ | जगती}</span><p>उ॒द॒प्रुतो᳚ म॒‌न्दिनो᳚ म‌न्दिनि॒स्पृशो॒ मध्वो॒ न मक्षः॒ सव॑नानि गच्छथः ||<span class='MantraNumbering'>{4/7}{4.45.4}{4.4.13.4}{3.7.21.4}{341, 3538}</span></td>
</tr>
<tr>
<td class='VargaColorType1'>स्व॒ध्व॒रासो॒ मधु॑म‌न्तो, अ॒ग्नय॑ उ॒स्रा ज॑र‌न्ते॒ प्रति॒ वस्तो᳚र॒श्विना᳚ |<span class='RishiDevChandas'>{गौतमो वामदेवः | अश्विनौ | जगती}</span><p>यन्नि॒क्तह॑स्तस्त॒रणि᳚र्विचक्ष॒णः सोमं᳚ सु॒षाव॒ मधु॑म‌न्त॒मद्रि॑भिः ||<span class='MantraNumbering'>{5/7}{4.45.5}{4.4.13.5}{3.7.21.5}{341, 3539}</span></td>
</tr>
<tr>
<td class='VargaColorType1'>आ॒के॒नि॒पासो॒, अह॑भि॒रवि॑ध्वतः॒ स्व१॑(अ॒)र्ण शु॒क्रं त॒न्व‌न्त॒ आ रजः॑ |<span class='RishiDevChandas'>{गौतमो वामदेवः | अश्विनौ | जगती}</span><p>सूर॑श्चि॒दश्वा᳚न्‌ युयुजा॒न ई᳚यते॒ विश्वाँ॒, अनु॑ स्व॒धया᳚ चेतथस्प॒थः ||<span class='MantraNumbering'>{6/7}{4.45.6}{4.4.13.6}{3.7.21.6}{341, 3540}</span></td>
</tr>
<tr>
<td class='VargaColorType1'>प्र वा᳚मवोचमश्विना धियं॒धा रथः॒ स्वश्वो᳚, अ॒जरो॒ यो, अस्ति॑ |<span class='RishiDevChandas'>{गौतमो वामदेवः | अश्विनौ | त्रिष्टुप्}</span><p>येन॑ स॒द्यः परि॒ रजां᳚सि या॒थो ह॒विष्म᳚‌न्तं त॒रणिं᳚ भो॒जमच्छ॑ ||<span class='MantraNumbering'>{7/7}{4.45.7}{4.4.13.7}{3.7.21.7}{341, 3541}</span></td>
</tr>
<tr>
<td class='SuktaLabel'>[46] अग्रम्पिबेति सप्तर्चस्य सूक्तस्य गौतमोवामदेव इंद्रवायू आद्यायावायुर्गायत्री |</td>
</tr>
<tr>
<td class='VargaColorType2'>अग्रं᳚ पिबा॒ मधू᳚नां सु॒तं वा᳚यो॒ दिवि॑ष्टिषु |<span class='RishiDevChandas'>{गौतमो वामदेवः | वायुः | गायत्री}</span><p>त्वं हि पू᳚र्व॒पा, असि॑ ||<span class='MantraNumbering'>{1/7}{4.46.1}{4.5.1.1}{3.7.22.1}{342, 3542}</span></td>
</tr>
<tr>
<td class='VargaColorType2'>श॒तेना᳚ नो, अ॒भिष्टि॑भिर्नि॒युत्वाँ॒, इ‌न्द्र॑सारथिः |<span class='RishiDevChandas'>{गौतमो वामदेवः | इंद्रवायू | गायत्री}</span><p>वायो᳚ सु॒तस्य॑ तृम्पतम् ||<span class='MantraNumbering'>{2/7}{4.46.2}{4.5.1.2}{3.7.22.2}{342, 3543}</span></td>
</tr>
<tr>
<td class='VargaColorType2'>आ वां᳚ स॒हस्रं॒ हर॑य॒ इ‌न्द्र॑वायू, अ॒भि प्रयः॑ |<span class='RishiDevChandas'>{गौतमो वामदेवः | इंद्रवायू | गायत्री}</span><p>वह᳚‌न्तु॒ सोम॑पीतये ||<span class='MantraNumbering'>{3/7}{4.46.3}{4.5.1.3}{3.7.22.3}{342, 3544}</span></td>
</tr>
<tr>
<td class='VargaColorType2'>रथं॒ हिर᳚ण्यव‌न्धुर॒मि‌न्द्र॑वायू स्वध्व॒रम् |<span class='RishiDevChandas'>{गौतमो वामदेवः | इंद्रवायू | गायत्री}</span><p>आ हि स्थाथो᳚ दिवि॒स्पृश᳚म् ||<span class='MantraNumbering'>{4/7}{4.46.4}{4.5.1.4}{3.7.22.4}{342, 3545}</span></td>
</tr>
<tr>
<td class='VargaColorType2'>रथे᳚न पृथु॒पाज॑सा दा॒श्वांस॒मुप॑ गच्छतम् |<span class='RishiDevChandas'>{गौतमो वामदेवः | इंद्रवायू | गायत्री}</span><p>इ‌न्द्र॑वायू, इ॒हा ग॑तम् ||<span class='MantraNumbering'>{5/7}{4.46.5}{4.5.1.5}{3.7.22.5}{342, 3546}</span></td>
</tr>
<tr>
<td class='VargaColorType2'>इ‌न्द्र॑वायू, अ॒यं सु॒तस्तं दे॒वेभिः॑ स॒जोष॑सा |<span class='RishiDevChandas'>{गौतमो वामदेवः | इंद्रवायू | गायत्री}</span><p>पिब॑तं दा॒शुषो᳚ गृ॒हे ||<span class='MantraNumbering'>{6/7}{4.46.6}{4.5.1.6}{3.7.22.6}{342, 3547}</span></td>
</tr>
<tr>
<td class='VargaColorType2'>इ॒ह प्र॒याण॑मस्तु वा॒मि‌न्द्र॑वायू वि॒मोच॑नम् |<span class='RishiDevChandas'>{गौतमो वामदेवः | इंद्रवायू | गायत्री}</span><p>इ॒ह वां॒ सोम॑पीतये ||<span class='MantraNumbering'>{7/7}{4.46.7}{4.5.1.7}{3.7.22.7}{342, 3548}</span></td>
</tr>
<tr>
<td class='SuktaLabel'>[47] वायोशुक्रइति चतुरृचस्य सूक्तस्य गौतमोवामदेव इंद्रवायू आद्यायावायुरनुष्टुप् |</td>
</tr>
<tr>
<td class='VargaColorType1'>वायो᳚ शु॒क्रो, अ॑यामि ते॒ मध्वो॒, अग्रं॒ दिवि॑ष्टिषु |<span class='RishiDevChandas'>{गौतमो वामदेवः | वायुः | अनुष्टुप्}</span><p>आ या᳚हि॒ सोम॑पीतये स्पा॒र्हो दे᳚व नि॒युत्व॑ता ||<span class='MantraNumbering'>{1/4}{4.47.1}{4.5.2.1}{3.7.23.1}{343, 3549}</span></td>
</tr>
<tr>
<td class='VargaColorType1'>इ‌न्द्र॑श्च वायवेषां॒ सोमा᳚नां पी॒तिम॑र्हथः |<span class='RishiDevChandas'>{गौतमो वामदेवः | इंद्रवायू | अनुष्टुप्}</span><p>यु॒वां हि य‌न्ती‌न्द॑वो नि॒म्नमापो॒ न स॒ध्र्य॑क् ||<span class='MantraNumbering'>{2/4}{4.47.2}{4.5.2.2}{3.7.23.2}{343, 3550}</span></td>
</tr>
<tr>
<td class='VargaColorType1'>वाय॒वि‌न्द्र॑श्च शु॒ष्मिणा᳚ स॒रथं᳚ शवसस्पती |<span class='RishiDevChandas'>{गौतमो वामदेवः | इंद्रवायू | अनुष्टुप्}</span><p>नि॒युत्व᳚‌न्ता न ऊ॒तय॒ आ या᳚तं॒ सोम॑पीतये ||<span class='MantraNumbering'>{3/4}{4.47.3}{4.5.2.3}{3.7.23.3}{343, 3551}</span></td>
</tr>
<tr>
<td class='VargaColorType1'>या वां॒ स‌न्ति॑ पुरु॒स्पृहो᳚ नि॒युतो᳚ दा॒शुषे᳚ नरा |<span class='RishiDevChandas'>{गौतमो वामदेवः | इंद्रवायू | अनुष्टुप्}</span><p>अ॒स्मे ता य॑ज्ञवाह॒से‌न्द्र॑वायू॒ नि य॑च्छतम् ||<span class='MantraNumbering'>{4/4}{4.47.4}{4.5.2.4}{3.7.23.4}{343, 3552}</span></td>
</tr>
<tr>
<td class='SuktaLabel'>[48] विहिहोत्राइति पंचर्चस्य सूक्तस्य गौतमोवामदेवोवायुरनुष्टुप् |</td>
</tr>
<tr>
<td class='VargaColorType2'>वि॒हि होत्रा॒, अवी᳚ता॒ विपो॒ न रायो᳚, अ॒र्यः |<span class='RishiDevChandas'>{गौतमो वामदेवः | वायुः | अनुष्टुप्}</span><p>वाय॒वा च॒‌न्द्रेण॒ रथे᳚न या॒हि सु॒तस्य॑ पी॒तये᳚ ||<span class='MantraNumbering'>{1/5}{4.48.1}{4.5.3.1}{3.7.24.1}{344, 3553}</span></td>
</tr>
<tr>
<td class='VargaColorType2'>नि॒र्यु॒वा॒णो, अश॑स्तीर्नि॒युत्वाँ॒, इ‌न्द्र॑सारथिः |<span class='RishiDevChandas'>{गौतमो वामदेवः | वायुः | अनुष्टुप्}</span><p>वाय॒वा च॒‌न्द्रेण॒ रथे᳚न या॒हि सु॒तस्य॑ पी॒तये᳚ ||<span class='MantraNumbering'>{2/5}{4.48.2}{4.5.3.2}{3.7.24.2}{344, 3554}</span></td>
</tr>
<tr>
<td class='VargaColorType2'>अनु॑ कृ॒ष्णे वसु॑धिती ये॒माते᳚ वि॒श्वपे᳚शसा |<span class='RishiDevChandas'>{गौतमो वामदेवः | वायुः | अनुष्टुप्}</span><p>वाय॒वा च॒‌न्द्रेण॒ रथे᳚न या॒हि सु॒तस्य॑ पी॒तये᳚ ||<span class='MantraNumbering'>{3/5}{4.48.3}{4.5.3.3}{3.7.24.3}{344, 3555}</span></td>
</tr>
<tr>
<td class='VargaColorType2'>वह᳚‌न्तु त्वा मनो॒युजो᳚ यु॒क्तासो᳚ नव॒तिर्नव॑ |<span class='RishiDevChandas'>{गौतमो वामदेवः | वायुः | अनुष्टुप्}</span><p>वाय॒वा च॒‌न्द्रेण॒ रथे᳚न या॒हि सु॒तस्य॑ पी॒तये᳚ ||<span class='MantraNumbering'>{4/5}{4.48.4}{4.5.3.4}{3.7.24.4}{344, 3556}</span></td>
</tr>
<tr>
<td class='VargaColorType2'>वायो᳚ श॒तं हरी᳚णां यु॒वस्व॒ पोष्या᳚णाम् |<span class='RishiDevChandas'>{गौतमो वामदेवः | वायुः | अनुष्टुप्}</span><p>उ॒त वा᳚ ते सह॒स्रिणो॒ रथ॒ आ या᳚तु॒ पाज॑सा ||<span class='MantraNumbering'>{5/5}{4.48.5}{4.5.3.5}{3.7.24.5}{344, 3557}</span></td>
</tr>
<tr>
<td class='SuktaLabel'>[49] इदंवामिति षडृचस्य सूक्तस्य गौतमोवामदेव इंद्राबृहस्पतीगायत्री</td>
</tr>
<tr>
<td class='VargaColorType1'>इ॒दं वा᳚मा॒स्ये᳚ ह॒विः प्रि॒यमि᳚‌न्द्राबृहस्पती |<span class='RishiDevChandas'>{गौतमो वामदेवः | इंद्राबृहस्पती | गायत्री}</span><p>उ॒क्थं मद॑श्च शस्यते ||<span class='MantraNumbering'>{1/6}{4.49.1}{4.5.4.1}{3.7.25.1}{345, 3558}</span></td>
</tr>
<tr>
<td class='VargaColorType1'>अ॒यं वां॒ परि॑ षिच्यते॒ सोम॑ इ‌न्द्राबृहस्पती |<span class='RishiDevChandas'>{गौतमो वामदेवः | इंद्राबृहस्पती | गायत्री}</span><p>चारु॒र्मदा᳚य पी॒तये᳚ ||<span class='MantraNumbering'>{2/6}{4.49.2}{4.5.4.2}{3.7.25.2}{345, 3559}</span></td>
</tr>
<tr>
<td class='VargaColorType1'>आ न॑ इ‌न्द्राबृहस्पती गृ॒हमि‌न्द्र॑श्च गच्छतम् |<span class='RishiDevChandas'>{गौतमो वामदेवः | इंद्राबृहस्पती | गायत्री}</span><p>सो॒म॒पा सोम॑पीतये ||<span class='MantraNumbering'>{3/6}{4.49.3}{4.5.4.3}{3.7.25.3}{345, 3560}</span></td>
</tr>
<tr>
<td class='VargaColorType1'>अ॒स्मे, इ᳚‌न्द्राबृहस्पती र॒यिं ध॑त्तं शत॒ग्विन᳚म् |<span class='RishiDevChandas'>{गौतमो वामदेवः | इंद्राबृहस्पती | गायत्री}</span><p>अश्वा᳚व‌न्तं सह॒स्रिण᳚म् ||<span class='MantraNumbering'>{4/6}{4.49.4}{4.5.4.4}{3.7.25.4}{345, 3561}</span></td>
</tr>
<tr>
<td class='VargaColorType1'>इ‌न्द्रा॒बृह॒स्पती᳚ व॒यं सु॒ते गी॒र्भिर्ह॑वामहे |<span class='RishiDevChandas'>{गौतमो वामदेवः | इंद्राबृहस्पती | गायत्री}</span><p>अ॒स्य सोम॑स्य पी॒तये᳚ ||<span class='MantraNumbering'>{5/6}{4.49.5}{4.5.4.5}{3.7.25.5}{345, 3562}</span></td>
</tr>
<tr>
<td class='VargaColorType1'>सोम॑मि‌न्द्राबृहस्पती॒ पिब॑तं दा॒शुषो᳚ गृ॒हे |<span class='RishiDevChandas'>{गौतमो वामदेवः | इंद्राबृहस्पती | गायत्री}</span><p>मा॒दये᳚थां॒ तदो᳚कसा ||<span class='MantraNumbering'>{6/6}{4.49.6}{4.5.4.6}{3.7.25.6}{345, 3563}</span></td>
</tr>
<tr>
<td class='SuktaLabel'>[50] यस्तस्तंभेत्येकादशर्चस्य सूक्तस्य गौतमोवामदेवो बृहस्पतिरंत्ययोर्द्वयोरिंद्राबृहस्पतीत्रिष्टुप्‌दशमी जगती |</td>
</tr>
<tr>
<td class='VargaColorType2'>यस्त॒स्तम्भ॒ सह॑सा॒ वि ज्मो, अ‌न्ता॒न् बृह॒स्पति॑स्त्रिषध॒स्थो रवे᳚ण |<span class='RishiDevChandas'>{गौतमो वामदेवः | बृहस्पतिः | त्रिष्टुप्}</span><p>तं प्र॒त्नास॒ ऋष॑यो॒ दीध्या᳚नाः पु॒रो विप्रा᳚ दधिरे म॒‌न्द्रजि॑ह्वम् ||<span class='MantraNumbering'>{1/11}{4.50.1}{4.5.5.1}{3.7.26.1}{346, 3564}</span></td>
</tr>
<tr>
<td class='VargaColorType2'>धु॒नेत॑यः सुप्रके॒तं मद᳚‌न्तो॒ बृह॑स्पते, अ॒भि ये न॑स्तत॒स्रे |<span class='RishiDevChandas'>{गौतमो वामदेवः | बृहस्पतिः | त्रिष्टुप्}</span><p>पृष᳚‌न्तं सृ॒प्रमद॑ब्धमू॒र्वं बृह॑स्पते॒ रक्ष॑तादस्य॒ योनि᳚म् ||<span class='MantraNumbering'>{2/11}{4.50.2}{4.5.5.2}{3.7.26.2}{346, 3565}</span></td>
</tr>
<tr>
<td class='VargaColorType2'>बृह॑स्पते॒ या प॑र॒मा प॑रा॒वदत॒ आ त॑ ऋत॒स्पृशो॒ नि षे᳚दुः |<span class='RishiDevChandas'>{गौतमो वामदेवः | बृहस्पतिः | त्रिष्टुप्}</span><p>तुभ्यं᳚ खा॒ता, अ॑व॒ता, अद्रि॑दुग्धा॒ मध्वः॑ श्चोत‌न्त्य॒भितो᳚ विर॒प्शम् ||<span class='MantraNumbering'>{3/11}{4.50.3}{4.5.5.3}{3.7.26.3}{346, 3566}</span></td>
</tr>
<tr>
<td class='VargaColorType2'>बृह॒स्पतिः॑ प्रथ॒मं जाय॑मानो म॒हो ज्योति॑षः पर॒मे व्यो᳚मन् |<span class='RishiDevChandas'>{गौतमो वामदेवः | बृहस्पतिः | त्रिष्टुप्}</span><p>स॒प्तास्य॑स्तुविजा॒तो रवे᳚ण॒ वि स॒प्तर॑श्मिरधम॒त्तमां᳚सि ||<span class='MantraNumbering'>{4/11}{4.50.4}{4.5.5.4}{3.7.26.4}{346, 3567}</span></td>
</tr>
<tr>
<td class='VargaColorType2'>स सु॒ष्टुभा॒ स ऋक्व॑ता ग॒णेन॑ व॒लं रु॑रोज फलि॒गं रवे᳚ण |<span class='RishiDevChandas'>{गौतमो वामदेवः | बृहस्पतिः | त्रिष्टुप्}</span><p>बृह॒स्पति॑रु॒स्रिया᳚ हव्य॒सूदः॒ कनि॑क्रद॒द्‌ वाव॑शती॒रुदा᳚जत् ||<span class='MantraNumbering'>{5/11}{4.50.5}{4.5.5.5}{3.7.26.5}{346, 3568}</span></td>
</tr>
<tr>
<td class='VargaColorType1'>ए॒वा पि॒त्रे वि॒श्वदे᳚वाय॒ वृष्णे᳚ य॒ज्ञैरि॑धेम॒ नम॑सा ह॒विर्भिः॑ |<span class='RishiDevChandas'>{गौतमो वामदेवः | बृहस्पतिः | त्रिष्टुप्}</span><p>बृह॑स्पते सुप्र॒जा वी॒रव᳚‌न्तो व॒यं स्या᳚म॒ पत॑यो रयी॒णाम् ||<span class='MantraNumbering'>{6/11}{4.50.6}{4.5.5.6}{3.7.27.1}{346, 3569}</span></td>
</tr>
<tr>
<td class='VargaColorType1'>स इद्‌ राजा॒ प्रति॑जन्यानि॒ विश्वा॒ शुष्मे᳚ण तस्थाव॒भि वी॒र्ये᳚ण |<span class='RishiDevChandas'>{गौतमो वामदेवः | बृहस्पतिः | त्रिष्टुप्}</span><p>बृह॒स्पतिं॒ यः सुभृ॑तं बि॒भर्ति॑ वल्गू॒यति॒ व‌न्द॑ते पूर्व॒भाज᳚म् ||<span class='MantraNumbering'>{7/11}{4.50.7}{4.5.5.7}{3.7.27.2}{346, 3570}</span></td>
</tr>
<tr>
<td class='VargaColorType1'>स इत्‌ क्षे᳚ति॒ सुधि॑त॒ ओक॑सि॒ स्वे तस्मा॒, इळा᳚ पिन्वते विश्व॒दानी᳚म् |<span class='RishiDevChandas'>{गौतमो वामदेवः | बृहस्पतिः | त्रिष्टुप्}</span><p>तस्मै॒ विशः॑ स्व॒यमे॒वा न॑म‌न्ते॒ यस्मि᳚न्‌ ब्र॒ह्मा राज॑नि॒ पूर्व॒ एति॑ ||<span class='MantraNumbering'>{8/11}{4.50.8}{4.5.5.8}{3.7.27.3}{346, 3571}</span></td>
</tr>
<tr>
<td class='VargaColorType1'>अप्र॑तीतो जयति॒ सं धना᳚नि॒ प्रति॑जन्यान्यु॒त या सज᳚न्या |<span class='RishiDevChandas'>{गौतमो वामदेवः | बृहस्पतिः | त्रिष्टुप्}</span><p>अ॒व॒स्यवे॒ यो वरि॑वः कृ॒णोति॑ ब्र॒ह्मणे॒ राजा॒ तम॑व‌न्ति दे॒वाः ||<span class='MantraNumbering'>{9/11}{4.50.9}{4.5.5.9}{3.7.27.4}{346, 3572}</span></td>
</tr>
<tr>
<td class='VargaColorType1'>इ‌न्द्र॑श्च॒ सोमं᳚ पिबतं बृहस्पते॒ऽस्मिन्‌ य॒ज्ञे म᳚‌न्दसा॒ना वृ॑षण्वसू |<span class='RishiDevChandas'>{गौतमो वामदेवः | इंद्राबृहस्पती | जगती}</span><p>आ वां᳚ विश॒‌न्त्वि‌न्द॑वः स्वा॒भुवो॒ऽस्मे र॒यिं सर्व॑वीरं॒ नि य॑च्छतम् ||<span class='MantraNumbering'>{10/11}{4.50.10}{4.5.5.10}{3.7.27.5}{346, 3573}</span></td>
</tr>
<tr>
<td class='VargaColorType1'>बृह॑स्पत इ‌न्द्र॒ वर्ध॑तं नः॒ सचा॒ सा वां᳚ सुम॒तिर्भू᳚त्व॒स्मे |<span class='RishiDevChandas'>{गौतमो वामदेवः | इंद्राबृहस्पती | त्रिष्टुप्}</span><p>अ॒वि॒ष्टं धियो᳚ जिगृ॒तं पुरं᳚धीर्जज॒स्तम॒र्यो व॒नुषा॒मरा᳚तीः ||<span class='MantraNumbering'>{11/11}{4.50.11}{4.5.5.11}{3.7.27.6}{346, 3574}</span></td>
</tr>
<tr>
<td class='SuktaLabel'>[51] इदमुत्यदित्येकादशर्चस्य सूक्तस्य गौतमोवामदेवउषास्त्रिष्टुप् |</td>
</tr>
<tr>
<td class='VargaColorType1'>इ॒दमु॒ त्यत्‌ पु॑रु॒तमं᳚ पु॒रस्ता॒ज्ज्योति॒स्तम॑सो व॒युना᳚वदस्थात् |<span class='RishiDevChandas'>{गौतमो वामदेवः | उषाः | त्रिष्टुप्}</span><p>नू॒नं दि॒वो दु॑हि॒तरो᳚ विभा॒तीर्गा॒तुं कृ॑णवन्नु॒षसो॒ जना᳚य ||<span class='MantraNumbering'>{1/11}{4.51.1}{4.5.6.1}{3.8.1.1}{347, 3575}</span></td>
</tr>
<tr>
<td class='VargaColorType1'>अस्थु॑रु चि॒त्रा, उ॒षसः॑ पु॒रस्ता᳚न्मि॒ता, इ॑व॒ स्वर॑वोऽध्व॒रेषु॑ |<span class='RishiDevChandas'>{गौतमो वामदेवः | उषाः | त्रिष्टुप्}</span><p>व्यू᳚ व्र॒जस्य॒ तम॑सो॒ द्वारो॒च्छ‌न्ती᳚रव्रं॒छुच॑यः पाव॒काः ||<span class='MantraNumbering'>{2/11}{4.51.2}{4.5.6.2}{3.8.1.2}{347, 3576}</span></td>
</tr>
<tr>
<td class='VargaColorType1'>उ॒च्छ‌न्ती᳚र॒द्य चि॑तय‌न्त भो॒जान्‌ रा᳚धो॒देया᳚यो॒षसो᳚ म॒घोनीः᳚ |<span class='RishiDevChandas'>{गौतमो वामदेवः | उषाः | त्रिष्टुप्}</span><p>अ॒चि॒त्रे, अ॒‌न्तः प॒णयः॑ सस॒‌न्त्वबु॑ध्यमाना॒स्तम॑सो॒ विम॑ध्ये ||<span class='MantraNumbering'>{3/11}{4.51.3}{4.5.6.3}{3.8.1.3}{347, 3577}</span></td>
</tr>
<tr>
<td class='VargaColorType1'>कु॒वित्स दे᳚वीः स॒नयो॒ नवो᳚ वा॒ यामो᳚ बभू॒यादु॑षसो वो, अ॒द्य |<span class='RishiDevChandas'>{गौतमो वामदेवः | उषाः | त्रिष्टुप्}</span><p>येना॒ नव॑ग्वे॒, अङ्गि॑रे॒ दश॑ग्वे स॒प्तास्ये᳚ रेवती रे॒वदू॒ष ||<span class='MantraNumbering'>{4/11}{4.51.4}{4.5.6.4}{3.8.1.4}{347, 3578}</span></td>
</tr>
<tr>
<td class='VargaColorType1'>यू॒यं हि दे᳚वीर्^इत॒युग्भि॒रश्वैः᳚ परिप्रया॒थ भुव॑नानि स॒द्यः |<span class='RishiDevChandas'>{गौतमो वामदेवः | उषाः | त्रिष्टुप्}</span><p>प्र॒बो॒धय᳚‌न्तीरुषसः स॒स‌न्तं᳚ द्वि॒पाच्चतु॑ष्पाच्च॒रथा᳚य जी॒वम् ||<span class='MantraNumbering'>{5/11}{4.51.5}{4.5.6.5}{3.8.1.5}{347, 3579}</span></td>
</tr>
<tr>
<td class='VargaColorType2'>क्व॑ स्विदासां कत॒मा पु॑रा॒णी यया᳚ वि॒धाना᳚ विद॒धुर्^इ॑भू॒णाम् |<span class='RishiDevChandas'>{गौतमो वामदेवः | उषाः | त्रिष्टुप्}</span><p>शुभं॒ यच्छु॒भ्रा, उ॒षस॒श्चर᳚‌न्ति॒ न वि ज्ञा᳚य‌न्ते स॒दृशी᳚रजु॒र्याः ||<span class='MantraNumbering'>{6/11}{4.51.6}{4.5.6.6}{3.8.2.1}{347, 3580}</span></td>
</tr>
<tr>
<td class='VargaColorType2'>ता घा॒ ता भ॒द्रा, उ॒षसः॑ पु॒रासु॑रभि॒ष्टिद्यु᳚म्ना, ऋ॒तजा᳚तसत्याः |<span class='RishiDevChandas'>{गौतमो वामदेवः | उषाः | त्रिष्टुप्}</span><p>यास्वी᳚जा॒नः श॑शमा॒न उ॒क्थैः स्तु॒वंछंस॒न्‌ द्रवि॑णं स॒द्य आप॑ ||<span class='MantraNumbering'>{7/11}{4.51.7}{4.5.6.7}{3.8.2.2}{347, 3581}</span></td>
</tr>
<tr>
<td class='VargaColorType2'>ता, आ च॑र‌न्ति सम॒ना पु॒रस्ता᳚त् समा॒नतः॑ सम॒ना प॑प्रथा॒नाः |<span class='RishiDevChandas'>{गौतमो वामदेवः | उषाः | त्रिष्टुप्}</span><p>ऋ॒तस्य॑ दे॒वीः सद॑सो बुधा॒ना गवां॒ न सर्गा᳚, उ॒षसो᳚ जर‌न्ते ||<span class='MantraNumbering'>{8/11}{4.51.8}{4.5.6.8}{3.8.2.3}{347, 3582}</span></td>
</tr>
<tr>
<td class='VargaColorType2'>ता, इन्न्वे॒३॑(ए॒)व स॑म॒ना स॑मा॒नीरमी᳚तवर्णा, उ॒षस॑श्चर‌न्ति |<span class='RishiDevChandas'>{गौतमो वामदेवः | उषाः | त्रिष्टुप्}</span><p>गूह᳚‌न्ती॒रभ्व॒मसि॑तं॒ रुश॑द्भिः शु॒क्रास्त॒नूभिः॒ शुच॑यो रुचा॒नाः ||<span class='MantraNumbering'>{9/11}{4.51.9}{4.5.6.9}{3.8.2.4}{347, 3583}</span></td>
</tr>
<tr>
<td class='VargaColorType2'>र॒यिं दि॑वो दुहितरो विभा॒तीः प्र॒जाव᳚‌न्तं यच्छता॒स्मासु॑ देवीः |<span class='RishiDevChandas'>{गौतमो वामदेवः | उषाः | त्रिष्टुप्}</span><p>स्यो॒नादा वः॑ प्रति॒बुध्य॑मानाः सु॒वीर्य॑स्य॒ पत॑यः स्याम ||<span class='MantraNumbering'>{10/11}{4.51.10}{4.5.6.10}{3.8.2.5}{347, 3584}</span></td>
</tr>
<tr>
<td class='VargaColorType2'>तद्वो᳚ दिवो दुहितरो विभा॒तीरुप॑ ब्रुव उषसो य॒ज्ञके᳚तुः |<span class='RishiDevChandas'>{गौतमो वामदेवः | उषाः | त्रिष्टुप्}</span><p>व॒यं स्या᳚म य॒शसो॒ जने᳚षु॒ तद्द्यौश्च॑ ध॒त्तां पृ॑थि॒वी च॑ दे॒वी ||<span class='MantraNumbering'>{11/11}{4.51.11}{4.5.6.11}{3.8.2.6}{347, 3585}</span></td>
</tr>
<tr>
<td class='SuktaLabel'>[52] प्रतिष्येति सप्तर्चस्य सूक्तस्य गौतमोवामदेव उषागायत्री |</td>
</tr>
<tr>
<td class='VargaColorType1'>प्रति॒ ष्या सू॒नरी॒ जनी᳚ व्यु॒च्छ‌न्ती॒ परि॒ स्वसुः॑ |<span class='RishiDevChandas'>{गौतमो वामदेवः | उषाः | गायत्री}</span><p>दि॒वो, अ॑दर्शि दुहि॒ता ||<span class='MantraNumbering'>{1/7}{4.52.1}{4.5.7.1}{3.8.3.1}{348, 3586}</span></td>
</tr>
<tr>
<td class='VargaColorType1'>अश्वे᳚व चि॒त्रारु॑षी मा॒ता गवा᳚मृ॒ताव॑री |<span class='RishiDevChandas'>{गौतमो वामदेवः | उषाः | गायत्री}</span><p>सखा᳚भूद॒श्विनो᳚रु॒षाः ||<span class='MantraNumbering'>{2/7}{4.52.2}{4.5.7.2}{3.8.3.2}{348, 3587}</span></td>
</tr>
<tr>
<td class='VargaColorType1'>उ॒त सखा᳚स्य॒श्विनो᳚रु॒त मा॒ता गवा᳚मसि |<span class='RishiDevChandas'>{गौतमो वामदेवः | उषाः | गायत्री}</span><p>उ॒तोषो॒ वस्व॑ ईशिषे ||<span class='MantraNumbering'>{3/7}{4.52.3}{4.5.7.3}{3.8.3.3}{348, 3588}</span></td>
</tr>
<tr>
<td class='VargaColorType1'>या॒व॒यद्द्वे᳚षसं त्वा चिकि॒त्वित्सू᳚नृतावरि |<span class='RishiDevChandas'>{गौतमो वामदेवः | उषाः | गायत्री}</span><p>प्रति॒ स्तोमै᳚रभुत्स्महि ||<span class='MantraNumbering'>{4/7}{4.52.4}{4.5.7.4}{3.8.3.4}{348, 3589}</span></td>
</tr>
<tr>
<td class='VargaColorType1'>प्रति॑ भ॒द्रा, अ॑दृक्षत॒ गवां॒ सर्गा॒ न र॒श्मयः॑ |<span class='RishiDevChandas'>{गौतमो वामदेवः | उषाः | गायत्री}</span><p>ओषा, अ॑प्रा, उ॒रु ज्रयः॑ ||<span class='MantraNumbering'>{5/7}{4.52.5}{4.5.7.5}{3.8.3.5}{348, 3590}</span></td>
</tr>
<tr>
<td class='VargaColorType1'>आ॒प॒प्रुषी᳚ विभावरि॒ व्या᳚व॒र्ज्योति॑षा॒ तमः॑ |<span class='RishiDevChandas'>{गौतमो वामदेवः | उषाः | गायत्री}</span><p>उषो॒, अनु॑ स्व॒धाम॑व ||<span class='MantraNumbering'>{6/7}{4.52.6}{4.5.7.6}{3.8.3.6}{348, 3591}</span></td>
</tr>
<tr>
<td class='VargaColorType1'>आ द्यां त॑नोषि र॒श्मिभि॒रा‌न्तरि॑क्षमु॒रु प्रि॒यम् |<span class='RishiDevChandas'>{गौतमो वामदेवः | उषाः | गायत्री}</span><p>उषः॑ शु॒क्रेण॑ शो॒चिषा᳚ ||<span class='MantraNumbering'>{7/7}{4.52.7}{4.5.7.7}{3.8.3.7}{348, 3592}</span></td>
</tr>
<tr>
<td class='SuktaLabel'>[53] तद्देवस्येति सप्तर्चस्य सूक्तस्य गौतमोवामदेवः सविताजगती |</td>
</tr>
<tr>
<td class='VargaColorType2'>तद्दे॒वस्य॑ सवि॒तुर्वार्यं᳚ म॒हद् वृ॑णी॒महे॒, असु॑रस्य॒ प्रचे᳚तसः |<span class='RishiDevChandas'>{गौतमो वामदेवः | सविता | जगती}</span><p>छ॒र्दिर्येन॑ दा॒शुषे॒ यच्छ॑ति॒ त्मना॒ तन्नो᳚ म॒हाँ, उद॑यान्‌ दे॒वो, अ॒क्तुभिः॑ ||<span class='MantraNumbering'>{1/7}{4.53.1}{4.5.8.1}{3.8.4.1}{349, 3593}</span></td>
</tr>
<tr>
<td class='VargaColorType2'>दि॒वो ध॒र्ता भुव॑नस्य प्र॒जाप॑तिः पि॒शङ्गं᳚ द्रा॒पिं प्रति॑ मुंचते क॒विः |<span class='RishiDevChandas'>{गौतमो वामदेवः | सविता | जगती}</span><p>वि॒च॒क्ष॒णः प्र॒थय᳚न्नापृ॒णन्नु॒र्वजी᳚जनत्‌ सवि॒ता सु॒म्नमु॒क्थ्य᳚म् ||<span class='MantraNumbering'>{2/7}{4.53.2}{4.5.8.2}{3.8.4.2}{349, 3594}</span></td>
</tr>
<tr>
<td class='VargaColorType2'>आप्रा॒ रजां᳚सि दि॒व्यानि॒ पार्थि॑वा॒ श्लोकं᳚ दे॒वः कृ॑णुते॒ स्वाय॒ धर्म॑णे |<span class='RishiDevChandas'>{गौतमो वामदेवः | सविता | जगती}</span><p>प्र बा॒हू, अ॑स्राक्‌ सवि॒ता सवी᳚मनि निवे॒शय᳚न्‌ प्रसु॒वन्न॒क्तुभि॒र्जग॑त् ||<span class='MantraNumbering'>{3/7}{4.53.3}{4.5.8.3}{3.8.4.3}{349, 3595}</span></td>
</tr>
<tr>
<td class='VargaColorType2'>अदा᳚भ्यो॒ भुव॑नानि प्र॒चाक॑शद् व्र॒तानि॑ दे॒वः स॑वि॒ताभि र॑क्षते |<span class='RishiDevChandas'>{गौतमो वामदेवः | सविता | जगती}</span><p>प्रास्रा᳚ग्बा॒हू भुव॑नस्य प्र॒जाभ्यो᳚ धृ॒तव्र॑तो म॒हो, अज्म॑स्य राजति ||<span class='MantraNumbering'>{4/7}{4.53.4}{4.5.8.4}{3.8.4.4}{349, 3596}</span></td>
</tr>
<tr>
<td class='VargaColorType2'>त्रिर॒‌न्तरि॑क्षं सवि॒ता म॑हित्व॒ना त्री रजां᳚सि परि॒भूस्त्रीणि॑ रोच॒ना |<span class='RishiDevChandas'>{गौतमो वामदेवः | सविता | जगती}</span><p>ति॒स्रो दिवः॑ पृथि॒वीस्ति॒स्र इ᳚न्वति त्रि॒भिर्र॒तैर॒भि नो᳚ रक्षति॒ त्मना᳚ ||<span class='MantraNumbering'>{5/7}{4.53.5}{4.5.8.5}{3.8.4.5}{349, 3597}</span></td>
</tr>
<tr>
<td class='VargaColorType2'>बृ॒हत्सु᳚म्नः प्रसवी॒ता नि॒वेश॑नो॒ जग॑तः स्था॒तुरु॒भय॑स्य॒ यो व॒शी |<span class='RishiDevChandas'>{गौतमो वामदेवः | सविता | जगती}</span><p>स नो᳚ दे॒वः स॑वि॒ता शर्म॑ यच्छत्व॒स्मे क्षया᳚य त्रि॒वरू᳚थ॒मंह॑सः ||<span class='MantraNumbering'>{6/7}{4.53.6}{4.5.8.6}{3.8.4.6}{349, 3598}</span></td>
</tr>
<tr>
<td class='VargaColorType2'>आग᳚‌न्दे॒व ऋ॒तुभि॒र्वर्ध॑तु॒ क्षयं॒ दधा᳚तु नः सवि॒ता सु॑प्र॒जामिष᳚म् |<span class='RishiDevChandas'>{गौतमो वामदेवः | सविता | जगती}</span><p>स नः॑, क्ष॒पाभि॒रह॑भिश्च जिन्वतु प्र॒जाव᳚‌न्तं र॒यिम॒स्मे समि᳚न्वतु ||<span class='MantraNumbering'>{7/7}{4.53.7}{4.5.8.7}{3.8.4.7}{349, 3599}</span></td>
</tr>
<tr>
<td class='SuktaLabel'>[54] अभूद्देवइति षडृचस्य सूक्तस्य गौतमो वामदेवः सविताजगत्यंत्यात्रिष्टुप् |</td>
</tr>
<tr>
<td class='VargaColorType1'>अभू᳚द्दे॒वः स॑वि॒ता व‌न्द्यो॒ नु न॑ इ॒दानी॒मह्न॑ उप॒वाच्यो॒ नृभिः॑ |<span class='RishiDevChandas'>{गौतमो वामदेवः | सविता | जगती}</span><p>वि यो रत्ना॒ भज॑ति मान॒वेभ्यः॒ श्रेष्ठं᳚ नो॒, अत्र॒ द्रवि॑णं॒ यथा॒ दध॑त् ||<span class='MantraNumbering'>{1/6}{4.54.1}{4.5.9.1}{3.8.5.1}{350, 3600}</span></td>
</tr>
<tr>
<td class='VargaColorType1'>दे॒वेभ्यो॒ हि प्र॑थ॒मं य॒ज्ञिये᳚भ्योऽमृत॒त्वं सु॒वसि॑ भा॒गमु॑त्त॒मम् |<span class='RishiDevChandas'>{गौतमो वामदेवः | सविता | जगती}</span><p>आदिद्दा॒मानं᳚ सवित॒र्यू᳚र्णुषेऽनूची॒ना जी᳚वि॒ता मानु॑षेभ्यः ||<span class='MantraNumbering'>{2/6}{4.54.2}{4.5.9.2}{3.8.5.2}{350, 3601}</span></td>
</tr>
<tr>
<td class='VargaColorType1'>अचि॑त्ती॒ यच्च॑कृ॒मा दैव्ये॒ जने᳚ दी॒नैर्दक्षैः॒ प्रभू᳚ती पूरुष॒त्वता᳚ |<span class='RishiDevChandas'>{गौतमो वामदेवः | सविता | जगती}</span><p>दे॒वेषु॑ च सवित॒रानु॑षेषु च॒ त्वं नो॒, अत्र॑ सुवता॒दना᳚गसः ||<span class='MantraNumbering'>{3/6}{4.54.3}{4.5.9.3}{3.8.5.3}{350, 3602}</span></td>
</tr>
<tr>
<td class='VargaColorType1'>न प्र॒मिये᳚ सवि॒तुर्दैव्य॑स्य॒ तद्‌ यथा॒ विश्वं॒ भुव॑नं धारयि॒ष्यति॑ |<span class='RishiDevChandas'>{गौतमो वामदेवः | सविता | जगती}</span><p>यत्‌ पृ॑थि॒व्या वरि॑म॒न्ना स्व᳚ङ्गु॒रिर्वर्ष्म᳚न्‌ दि॒वः सु॒वति॑ स॒त्यम॑स्य॒ तत् ||<span class='MantraNumbering'>{4/6}{4.54.4}{4.5.9.4}{3.8.5.4}{350, 3603}</span></td>
</tr>
<tr>
<td class='VargaColorType1'>इ‌न्द्र॑ज्येष्ठान्‌ बृ॒हद्भ्यः॒ पर्व॑तेभ्यः॒, क्षयाँ᳚, एभ्यः सुवसि प॒स्त्या᳚वतः |<span class='RishiDevChandas'>{गौतमो वामदेवः | सविता | जगती}</span><p>यथा᳚यथा प॒तय᳚‌न्तो वियेमि॒र ए॒वैव त॑स्थुः सवितः स॒वाय॑ ते ||<span class='MantraNumbering'>{5/6}{4.54.5}{4.5.9.5}{3.8.5.5}{350, 3604}</span></td>
</tr>
<tr>
<td class='VargaColorType1'>ये ते॒ त्रिरह᳚न्‌ त्सवितः स॒वासो᳚ दि॒वेदि॑वे॒ सौभ॑गमासु॒व‌न्ति॑ |<span class='RishiDevChandas'>{गौतमो वामदेवः | सविता | त्रिष्टुप्}</span><p>इ‌न्द्रो॒ द्यावा᳚पृथि॒वी सि‌न्धु॑र॒द्भिरा᳚दि॒त्यैर्नो॒, अदि॑तिः॒ शर्म॑ यंसत् ||<span class='MantraNumbering'>{6/6}{4.54.6}{4.5.9.6}{3.8.5.6}{350, 3605}</span></td>
</tr>
<tr>
<td class='SuktaLabel'>[55] कोवस्त्रातेति दशर्चस्य सूक्तस्य गौतमोवामदेवो विश्वेदेवास्त्रिष्टुप् अंत्यास्तिस्रो गायत्र्यः । (भेदपक्षे - विश्वेदेवाः ७ अग्निः १ उषाः १ विश्वेदेवाः १ एवंदश) |</td>
</tr>
<tr>
<td class='VargaColorType2'>को व॑स्त्रा॒ता व॑सवः॒ को व॑रू॒ता द्यावा᳚भूमी, अदिते॒ त्रासी᳚थां नः |<span class='RishiDevChandas'>{गौतमो वामदेवः | विश्वदेवाः | त्रिष्टुप्}</span><p>सही᳚यसो वरुण मित्र॒ मर्ता॒त् को वो᳚ऽध्व॒रे वरि॑वो धाति देवाः ||<span class='MantraNumbering'>{1/10}{4.55.1}{4.5.10.1}{3.8.6.1}{351, 3606}</span></td>
</tr>
<tr>
<td class='VargaColorType2'>प्र ये धामा᳚नि पू॒र्व्याण्यर्चा॒न् वि यदु॒च्छान्‌ वि॑यो॒तारो॒, अमू᳚राः |<span class='RishiDevChandas'>{गौतमो वामदेवः | विश्वदेवाः | त्रिष्टुप्}</span><p>वि॒धा॒तारो॒ वि ते द॑धु॒रज॑स्रा, ऋ॒तधी᳚तयो रुरुच‌न्त द॒स्माः ||<span class='MantraNumbering'>{2/10}{4.55.2}{4.5.10.2}{3.8.6.2}{351, 3607}</span></td>
</tr>
<tr>
<td class='VargaColorType2'>प्र प॒स्त्या॒३॑(आ॒)मदि॑तिं॒ सि‌न्धु॑म॒र्कैः स्व॒स्तिमी᳚ळे स॒ख्याय॑ दे॒वीम् |<span class='RishiDevChandas'>{गौतमो वामदेवः | विश्वदेवाः | त्रिष्टुप्}</span><p>उ॒भे यथा᳚ नो॒, अह॑नी नि॒पात॑ उ॒षासा॒नक्ता᳚ करता॒मद॑ब्धे ||<span class='MantraNumbering'>{3/10}{4.55.3}{4.5.10.3}{3.8.6.3}{351, 3608}</span></td>
</tr>
<tr>
<td class='VargaColorType2'>व्य᳚र्य॒मा वरु॑णश्चेति॒ प‌न्था᳚मि॒षस्पतिः॑ सुवि॒तं गा॒तुम॒ग्निः |<span class='RishiDevChandas'>{गौतमो वामदेवः | विश्वदेवाः | त्रिष्टुप्}</span><p>इ‌न्द्रा᳚विष्णू नृ॒वदु॒ षु स्तवा᳚ना॒ शर्म॑ नो य‌न्त॒मम॑व॒द्वरू᳚थम् ||<span class='MantraNumbering'>{4/10}{4.55.4}{4.5.10.4}{3.8.6.4}{351, 3609}</span></td>
</tr>
<tr>
<td class='VargaColorType2'>आ पर्व॑तस्य म॒रुता॒मवां᳚सि दे॒वस्य॑ त्रा॒तुर᳚व्रि॒ भग॑स्य |<span class='RishiDevChandas'>{गौतमो वामदेवः | विश्वदेवाः | त्रिष्टुप्}</span><p>पात्पति॒र्जन्या॒दंह॑सो नो मि॒त्रो मि॒त्रिया᳚दु॒त न॑ उरुष्येत् ||<span class='MantraNumbering'>{5/10}{4.55.5}{4.5.10.5}{3.8.6.5}{351, 3610}</span></td>
</tr>
<tr>
<td class='VargaColorType1'>नू रो᳚दसी॒, अहि॑ना बु॒ध्न्ये᳚न स्तुवी॒त दे᳚वी॒, अप्ये᳚भिरि॒ष्टैः |<span class='RishiDevChandas'>{गौतमो वामदेवः | विश्वदेवाः | त्रिष्टुप्}</span><p>स॒मु॒द्रं न सं॒चर॑णे सनि॒ष्यवो᳚ घ॒र्मस्व॑रसो न॒द्यो॒३॑(ओ॒) अप᳚ व्रन् ||<span class='MantraNumbering'>{6/10}{4.55.6}{4.5.10.6}{3.8.7.1}{351, 3611}</span></td>
</tr>
<tr>
<td class='VargaColorType1'>दे॒वैर्नो᳚ दे॒व्यदि॑ति॒र्नि पा᳚तु दे॒वस्त्रा॒ता त्रा᳚यता॒मप्र॑युच्छन् |<span class='RishiDevChandas'>{गौतमो वामदेवः | विश्वदेवाः | त्रिष्टुप्}</span><p>न॒हि मि॒त्रस्य॒ वरु॑णस्य धा॒सिमरा᳚मसि प्र॒मियं॒ सान्व॒ग्नेः ||<span class='MantraNumbering'>{7/10}{4.55.7}{4.5.10.7}{3.8.7.2}{351, 3612}</span></td>
</tr>
<tr>
<td class='VargaColorType1'>अ॒ग्निरी᳚शे वस॒व्य॑स्या॒ऽग्निर्म॒हः सौभ॑गस्य |<span class='RishiDevChandas'>{गौतमो वामदेवः | विश्वदेवाः | गायत्री}</span><p>तान्य॒स्मभ्यं᳚ रासते ||<span class='MantraNumbering'>{8/10}{4.55.8}{4.5.10.8}{3.8.7.3}{351, 3613}</span></td>
</tr>
<tr>
<td class='VargaColorType1'>उषो᳚ मघो॒न्या व॑ह॒ सूनृ॑ते॒ वार्या᳚ पु॒रु |<span class='RishiDevChandas'>{गौतमो वामदेवः | विश्वदेवाः | गायत्री}</span><p>अ॒स्मभ्यं᳚ वाजिनीवति ||<span class='MantraNumbering'>{9/10}{4.55.9}{4.5.10.9}{3.8.7.4}{351, 3614}</span></td>
</tr>
<tr>
<td class='VargaColorType1'>तत्सु नः॑ सवि॒ता भगो॒ वरु॑णो मि॒त्रो, अ᳚र्य॒मा |<span class='RishiDevChandas'>{गौतमो वामदेवः | विश्वदेवाः | गायत्री}</span><p>इ‌न्द्रो᳚ नो॒ राध॒सा ग॑मत् ||<span class='MantraNumbering'>{10/10}{4.55.10}{4.5.10.10}{3.8.7.5}{351, 3615}</span></td>
</tr>
<tr>
<td class='SuktaLabel'>[56] महीइति सप्तर्चस्य सूक्तस्य गौतमो वामदेवोद्यावापृथिवीत्रिष्टुप् अंत्यास्तिस्रो गायत्र्यः |</td>
</tr>
<tr>
<td class='VargaColorType2'>म॒ही द्यावा᳚पृथि॒वी, इ॒ह ज्येष्ठे᳚ रु॒चा भ॑वतां शु॒चय॑द्भिर॒र्कैः |<span class='RishiDevChandas'>{गौतमो वामदेवः | द्यावापृथिव्यौ | त्रिष्टुप्}</span><p>यत्सीं॒ वरि॑ष्ठे बृह॒ती वि॑मि॒न्वन् रु॒वद्धो॒क्षा प॑प्रथा॒नेभि॒रेवैः᳚ ||<span class='MantraNumbering'>{1/7}{4.56.1}{4.5.11.1}{3.8.8.1}{352, 3616}</span></td>
</tr>
<tr>
<td class='VargaColorType2'>दे॒वी दे॒वेभि᳚र्यज॒ते यज॑त्रै॒रमि॑नती तस्थतुरु॒क्षमा᳚णे |<span class='RishiDevChandas'>{गौतमो वामदेवः | द्यावापृथिव्यौ | त्रिष्टुप्}</span><p>ऋ॒ताव॑री, अ॒द्रुहा᳚ दे॒वपु॑त्रे य॒ज्ञस्य॑ ने॒त्री शु॒चय॑द्भिर॒र्कैः ||<span class='MantraNumbering'>{2/7}{4.56.2}{4.5.11.2}{3.8.8.2}{352, 3617}</span></td>
</tr>
<tr>
<td class='VargaColorType2'>स इत्‌ स्वपा॒ भुव॑नेष्वास॒ य इ॒मे द्यावा᳚पृथि॒वी ज॒जान॑ |<span class='RishiDevChandas'>{गौतमो वामदेवः | द्यावापृथिव्यौ | त्रिष्टुप्}</span><p>उ॒र्वी ग॑भी॒रे रज॑सी सु॒मेके᳚, अवं॒शे धीरः॒ शच्या॒ समै᳚रत् ||<span class='MantraNumbering'>{3/7}{4.56.3}{4.5.11.3}{3.8.8.3}{352, 3618}</span></td>
</tr>
<tr>
<td class='VargaColorType2'>नू रो᳚दसी बृ॒हद्भि᳚र्नो॒ वरू᳚थैः॒ पत्नी᳚वद्भिरि॒षय᳚‌न्ती स॒जोषाः᳚ |<span class='RishiDevChandas'>{गौतमो वामदेवः | द्यावापृथिव्यौ | त्रिष्टुप्}</span><p>उ॒रू॒ची विश्वे᳚ यज॒ते नि पा᳚तं धि॒या स्या᳚म र॒थ्यः॑ सदा॒साः ||<span class='MantraNumbering'>{4/7}{4.56.4}{4.5.11.4}{3.8.8.4}{352, 3619}</span></td>
</tr>
<tr>
<td class='VargaColorType2'>प्र वां॒ महि॒ द्यवी᳚, अ॒भ्युप॑स्तुतिं भरामहे |<span class='RishiDevChandas'>{गौतमो वामदेवः | द्यावापृथिव्यौ | गायत्री}</span><p>शुची॒, उप॒ प्रश॑स्तये ||<span class='MantraNumbering'>{5/7}{4.56.5}{4.5.11.5}{3.8.8.5}{352, 3620}</span></td>
</tr>
<tr>
<td class='VargaColorType2'>पु॒ना॒ने त॒न्वा᳚ मि॒थः स्वेन॒ दक्षे᳚ण राजथः |<span class='RishiDevChandas'>{गौतमो वामदेवः | द्यावापृथिव्यौ | गायत्री}</span><p>ऊ॒ह्याथे᳚ स॒नादृ॒तम् ||<span class='MantraNumbering'>{6/7}{4.56.6}{4.5.11.6}{3.8.8.6}{352, 3621}</span></td>
</tr>
<tr>
<td class='VargaColorType2'>म॒ही मि॒त्रस्य॑ साधथ॒स्तर᳚‌न्ती॒ पिप्र॑ती, ऋ॒तम् |<span class='RishiDevChandas'>{गौतमो वामदेवः | द्यावापृथिव्यौ | गायत्री}</span><p>परि॑ य॒ज्ञं नि षे᳚दथुः ||<span class='MantraNumbering'>{7/7}{4.56.7}{4.5.11.7}{3.8.8.7}{352, 3622}</span></td>
</tr>
<tr>
<td class='SuktaLabel'>[57] क्षेत्रस्येत्यष्टर्चस्य सूक्तस्य गौतमोवामदेव आद्यानांतिसृणां क्षेत्रपतिर्देवता चतुर्थ्याःशुनः पंचम्यष्टम्योः शुनासीरौ षष्ठीसप्तम्योः सीता आद्याचतुर्थीषष्ठीसप्तम्योनुष्टुभः पंचमीपुरउष्णिक् शेषास्त्रिष्टुभः (अत्रचतुर्थ्याः शुनोऽदंतः | तथाशुनासीरावित्यत्र केचिद्वाय्वादित्या वित्युञ्चारयन्तितन्नचतुरस्रं यतः वायुः शुनः सूर्य एवात्रसीरः शुनासीरौवायुसूर्योवदंति | शुनासीरंयास्कइंद्रतुमेने सूर्येद्रौ तौमन्यतेशाकपूर्णि रितिशुनासीरस्वरूपेशौनकेनाचार्यमतदर्शनव्याजेनवैविध्यंप्रतिपादितं तस्मात्प्रकृतिभूतशुनासीरशब्देनोच्चारणंयुक्तं) |</td>
</tr>
<tr>
<td class='VargaColorType1'>क्षेत्र॑स्य॒ पति॑ना व॒यं हि॒तेने᳚व जयामसि |<span class='RishiDevChandas'>{गौतमो वामदेवः | क्षेत्रपतिः | अनुष्टुप्}</span><p>गामश्वं᳚ पोषयि॒त्न्वा स नो᳚ मृळाती॒दृशे᳚ ||<span class='MantraNumbering'>{1/8}{4.57.1}{4.5.12.1}{3.8.9.1}{353, 3623}</span></td>
</tr>
<tr>
<td class='VargaColorType1'>क्षेत्र॑स्य पते॒ मधु॑म‌न्तमू॒र्मिं धे॒नुरि॑व॒ पयो᳚, अ॒स्मासु॑ धुक्ष्व |<span class='RishiDevChandas'>{गौतमो वामदेवः | क्षेत्रपतिः | त्रिष्टुप्}</span><p>म॒धु॒श्चुतं᳚ घृ॒तमि॑व॒ सुपू᳚तमृ॒तस्य॑ नः॒ पत॑यो मृळय‌न्तु ||<span class='MantraNumbering'>{2/8}{4.57.2}{4.5.12.2}{3.8.9.2}{353, 3624}</span></td>
</tr>
<tr>
<td class='VargaColorType1'>मधु॑मती॒रोष॑धी॒र्याव॒ आपो॒ मधु॑मन्नो भवत्व॒‌न्तरि॑क्षम् |<span class='RishiDevChandas'>{गौतमो वामदेवः | क्षेत्रपतिः | त्रिष्टुप्}</span><p>क्षेत्र॑स्य॒ पति॒र्मधु॑मान्‌ नो, अ॒स्त्वरि॑ष्य‌न्तो॒, अन्वे᳚नं चरेम ||<span class='MantraNumbering'>{3/8}{4.57.3}{4.5.12.3}{3.8.9.3}{353, 3625}</span></td>
</tr>
<tr>
<td class='VargaColorType1'>शु॒नं वा॒हाः शु॒नं नरः॑ शु॒नं कृ॑षतु॒ लाङ्ग॑लम् |<span class='RishiDevChandas'>{गौतमो वामदेवः | शुनः | अनुष्टुप्}</span><p>शु॒नं व॑र॒त्रा ब॑ध्य‌न्तां शु॒नमष्ट्रा॒मुदि᳚ङ्गय ||<span class='MantraNumbering'>{4/8}{4.57.4}{4.5.12.4}{3.8.9.4}{353, 3626}</span></td>
</tr>
<tr>
<td class='VargaColorType1'>शुना᳚सीरावि॒मां वाचं᳚ जुषेथां॒ यद्दि॒वि च॒क्रथुः॒ पयः॑ |<span class='RishiDevChandas'>{गौतमो वामदेवः | शुनासीरौ | पुर उष्णिक्}</span><p>तेने॒मामुप॑ सिंचतम् ||<span class='MantraNumbering'>{5/8}{4.57.5}{4.5.12.5}{3.8.9.5}{353, 3627}</span></td>
</tr>
<tr>
<td class='VargaColorType1'>अ॒र्वाची᳚ सुभगे भव॒ सीते॒ व‌न्दा᳚महे त्वा |<span class='RishiDevChandas'>{गौतमो वामदेवः | सीता | अनुष्टुप्}</span><p>यथा᳚ नः सु॒भगास॑सि॒ यथा᳚ नः सु॒फलास॑सि ||<span class='MantraNumbering'>{6/8}{4.57.6}{4.5.12.6}{3.8.9.6}{353, 3628}</span></td>
</tr>
<tr>
<td class='VargaColorType1'>इ‌न्द्रः॒ सीतां॒ नि गृ᳚ह्णातु॒ तां पू॒षानु॑ यच्छतु |<span class='RishiDevChandas'>{गौतमो वामदेवः | सीता | अनुष्टुप्}</span><p>सा नः॒ पय॑स्वती दुहा॒मुत्त॑रामुत्तरां॒ समा᳚म् ||<span class='MantraNumbering'>{7/8}{4.57.7}{4.5.12.7}{3.8.9.7}{353, 3629}</span></td>
</tr>
<tr>
<td class='VargaColorType1'>शु॒नं नः॒ फाला॒ वि कृ॑ष‌न्तु॒ भूमिं᳚ शु॒नं की॒नाशा᳚, अ॒भि य᳚‌न्तु वा॒हैः |<span class='RishiDevChandas'>{गौतमो वामदेवः | शुनासीरौ | त्रिष्टुप्}</span><p>शु॒नं प॒र्जन्यो॒ मधु॑ना॒ पयो᳚भिः॒ शुना᳚सीरा शु॒नम॒स्मासु॑ धत्तम् ||<span class='MantraNumbering'>{8/8}{4.57.8}{4.5.12.8}{3.8.9.8}{353, 3630}</span></td>
</tr>
<tr>
<td class='SuktaLabel'>[58] समुद्रादूर्मिरित्येकादशर्चस्य सूक्तस्य गौतमोवामदेवोग्निस्त्रिष्टुबंत्याजगती | (सूर्योवापोवागावोवाघृतस्तुतिर्वादेवता) |</td>
</tr>
<tr>
<td class='VargaColorType2'>स॒मु॒द्रादू॒र्मिरधु॑माँ॒, उदा᳚र॒दुपां॒शुना॒ सम॑मृत॒त्वमा᳚नट् |<span class='RishiDevChandas'>{गौतमो वामदेवः | सूर्योवापोवागावोवाघृतस्तुतिर्वादेवता | त्रिष्टुप्}</span><p>घृ॒तस्य॒ नाम॒ गुह्यं॒ यदस्ति॑ जि॒ह्वा दे॒वाना᳚म॒मृत॑स्य॒ नाभिः॑ ||<span class='MantraNumbering'>{1/11}{4.58.1}{4.5.13.1}{3.8.10.1}{354, 3631}</span></td>
</tr>
<tr>
<td class='VargaColorType2'>व॒यं नाम॒ प्र ब्र॑वामा घृ॒तस्या॒स्मिन्‌ य॒ज्ञे धा᳚रयामा॒ नमो᳚भिः |<span class='RishiDevChandas'>{गौतमो वामदेवः | सूर्योवापोवागावोवाघृतस्तुतिर्वादेवता | त्रिष्टुप्}</span><p>उप॑ ब्र॒ह्मा शृ॑णवच्छ॒स्यमा᳚नं॒ चतुः॑शृङ्गोऽवमीद्‌ गौ॒र ए॒तत् ||<span class='MantraNumbering'>{2/11}{4.58.2}{4.5.13.2}{3.8.10.2}{354, 3632}</span></td>
</tr>
<tr>
<td class='VargaColorType2'>च॒त्वारि॒ शृङ्गा॒ त्रयो᳚, अस्य॒ पादा॒ द्वे शी॒र्षे स॒प्त हस्ता᳚सो, अस्य |<span class='RishiDevChandas'>{गौतमो वामदेवः | सूर्योवापोवागावोवाघृतस्तुतिर्वादेवता | त्रिष्टुप्}</span><p>त्रिधा᳚ ब॒द्धो वृ॑ष॒भो रो᳚रवीति म॒हो दे॒वो मर्त्याँ॒, आ वि॑वेश ||<span class='MantraNumbering'>{3/11}{4.58.3}{4.5.13.3}{3.8.10.3}{354, 3633}</span></td>
</tr>
<tr>
<td class='VargaColorType2'>त्रिधा᳚ हि॒तं प॒णिभि॑रु॒ह्यमा᳚नं॒ गवि॑ दे॒वासो᳚ घृ॒तमन्व॑वि‌न्दन् |<span class='RishiDevChandas'>{गौतमो वामदेवः | सूर्योवापोवागावोवाघृतस्तुतिर्वादेवता | त्रिष्टुप्}</span><p>इ‌न्द्र॒ एकं॒ सूर्य॒ एकं᳚ जजान वे॒नादेकं᳚ स्व॒धया॒ निष्ट॑तक्षुः ||<span class='MantraNumbering'>{4/11}{4.58.4}{4.5.13.4}{3.8.10.4}{354, 3634}</span></td>
</tr>
<tr>
<td class='VargaColorType2'>ए॒ता, अ॑र्ष‌न्ति॒ हृद्या᳚त्‌ समु॒द्राच्छ॒तव्र॑जा रि॒पुणा॒ नाव॒चक्षे᳚ |<span class='RishiDevChandas'>{गौतमो वामदेवः | सूर्योवापोवागावोवाघृतस्तुतिर्वादेवता | त्रिष्टुप्}</span><p>घृ॒तस्य॒ धारा᳚, अ॒भि चा᳚कशीमि हिर॒ण्ययो᳚ वेत॒सो मध्य॑ आसाम् ||<span class='MantraNumbering'>{5/11}{4.58.5}{4.5.13.5}{3.8.10.5}{354, 3635}</span></td>
</tr>
<tr>
<td class='VargaColorType1'>स॒म्यक्‌ स्र॑व‌न्ति स॒रितो॒ न धेना᳚, अ॒‌न्तर्हृ॒दा मन॑सा पू॒यमा᳚नाः |<span class='RishiDevChandas'>{गौतमो वामदेवः | सूर्योवापोवागावोवाघृतस्तुतिर्वादेवता | त्रिष्टुप्}</span><p>ए॒ते, अ॑र्ष‌न्त्यू॒र्मयो᳚ घृ॒तस्य॑ मृ॒गा, इ॑व क्षिप॒णोरीष॑माणाः ||<span class='MantraNumbering'>{6/11}{4.58.6}{4.5.13.6}{3.8.11.1}{354, 3636}</span></td>
</tr>
<tr>
<td class='VargaColorType1'>सि‌न्धो᳚रिव प्राध्व॒ने शू᳚घ॒नासो॒ वात॑प्रमियः पतय‌न्ति य॒ह्वाः |<span class='RishiDevChandas'>{गौतमो वामदेवः | सूर्योवापोवागावोवाघृतस्तुतिर्वादेवता | त्रिष्टुप्}</span><p>घृ॒तस्य॒ धारा᳚, अरु॒षो न वा॒जी काष्ठा᳚ भि॒‌न्दन्नू॒र्मिभिः॒ पिन्व॑मानः ||<span class='MantraNumbering'>{7/11}{4.58.7}{4.5.13.7}{3.8.11.2}{354, 3637}</span></td>
</tr>
<tr>
<td class='VargaColorType1'>अ॒भि प्र॑व‌न्त॒ सम॑नेव॒ योषाः᳚ कल्या॒ण्य१॑(अः॒) स्मय॑मानासो, अ॒ग्निम् |<span class='RishiDevChandas'>{गौतमो वामदेवः | सूर्योवापोवागावोवाघृतस्तुतिर्वादेवता | त्रिष्टुप्}</span><p>घृ॒तस्य॒ धाराः᳚ स॒मिधो᳚ नस‌न्त॒ ता जु॑षा॒णो ह᳚र्यति जा॒तवे᳚दाः ||<span class='MantraNumbering'>{8/11}{4.58.8}{4.5.13.8}{3.8.11.3}{354, 3638}</span></td>
</tr>
<tr>
<td class='VargaColorType1'>क॒न्या᳚, इव वह॒तुमेत॒वा, उ॑ अं॒ज्यं᳚जा॒ना, अ॒भि चा᳚कशीमि |<span class='RishiDevChandas'>{गौतमो वामदेवः | सूर्योवापोवागावोवाघृतस्तुतिर्वादेवता | त्रिष्टुप्}</span><p>यत्र॒ सोमः॑ सू॒यते॒ यत्र॑ य॒ज्ञो घृ॒तस्य॒ धारा᳚, अ॒भि तत्‌ प॑व‌न्ते ||<span class='MantraNumbering'>{9/11}{4.58.9}{4.5.13.9}{3.8.11.4}{354, 3639}</span></td>
</tr>
<tr>
<td class='VargaColorType1'>अ॒भ्य॑र्षत सुष्टु॒तिं गव्य॑मा॒जिम॒स्मासु॑ भ॒द्रा द्रवि॑णानि धत्त |<span class='RishiDevChandas'>{गौतमो वामदेवः | सूर्योवापोवागावोवाघृतस्तुतिर्वादेवता | त्रिष्टुप्}</span><p>इ॒मं य॒ज्ञं न॑यत दे॒वता᳚ नो घृ॒तस्य॒ धारा॒ मधु॑मत्‌ पव‌न्ते ||<span class='MantraNumbering'>{10/11}{4.58.10}{4.5.13.10}{3.8.11.5}{354, 3640}</span></td>
</tr>
<tr>
<td class='VargaColorType1'>धाम᳚न्‌ ते॒ विश्वं॒ भुव॑न॒मधि॑ श्रि॒तम॒‌न्तः स॑मु॒द्रे हृ॒द्य१॑(अ॒)‌न्तरायु॑षि |<span class='RishiDevChandas'>{गौतमो वामदेवः | सूर्योवापोवागावोवाघृतस्तुतिर्वादेवता | जगती}</span><p>अ॒पामनी᳚के समि॒थे य आभृ॑त॒स्तम॑श्याम॒ मधु॑म‌न्तं त ऊ॒र्मिम् ||<span class='MantraNumbering'>{11/11}{4.58.11}{4.5.13.11}{3.8.11.6}{354, 3641}</span></td>
</tr>
</tbody>
</table>
</body>
</html>
