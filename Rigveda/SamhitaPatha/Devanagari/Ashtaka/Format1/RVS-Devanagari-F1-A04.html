<html>
<head>
<title>सस्वर ऋग्वेद संहिता (अष्टक: 04)</title>
<meta charset='utf-8'/>
<link rel='stylesheet' type='text/css' href='https://daithal.github.io/saswara-rigveda/style/RV-Devanagari.css'>
</head>
<body>
<h1 class='simpHtmlH1'>|| श्री॒ गु॒रु॒भ्यो॒ न॒मः॒ हरिः ॐ ||</h1>
<h2 class='simpHtmlH1'>|| ऋग्वेद संहिता ||</h2>
<hr>
<h6 style='font-family: Arial, Helvetica, sans-serif'>For any questions, suggestions or participation in{} the project, contact Dayananda Aithal at dithal29 at gmail dot com
<br> [Last updated on: 02-Aug-2024 12:13:53]</h6>
<hr>
<table>
<tbody>
<tr>
<td class='SuktaLabel'>[1] त्वामग्नइति सप्तर्चस्य सूक्तस्यात्रेयोगयोग्निरनुष्टुप्‌ पंचमी सप्तम्यौपङ्क्ती |<span class='MantraNumbering'>{मंडल:5, अनुवाक:1, सूक्त:9}{अष्टक:4, अध्याय:1}</span>
</td>
</tr>
<tr>
<td class='VargaColorType1'>त्वाम॑ग्ने ह॒विष्म᳚‌न्तो दे॒वं मर्ता᳚स ईळते |<span class='RishiDevChandas'>{आत्रेयो गयः | अग्निः | अनुष्टुप्}</span><p>मन्ये᳚ त्वा जा॒तवे᳚दसं॒ स ह॒व्या व॑क्ष्यानु॒षक् ||1 || <span class='MantraNumbering'>वर्ग:1</span></td>
</tr>
<tr>
<td class='VargaColorType1'>अ॒ग्निर्होता॒ दास्व॑तः॒, क्षय॑स्य वृ॒क्तब॑र्हिषः |<span class='RishiDevChandas'>{आत्रेयो गयः | अग्निः | अनुष्टुप्}</span><p>सं य॒ज्ञास॒श्चर᳚‌न्ति॒ यं सं वाजा᳚सः श्रव॒स्यवः॑ ||2 || </td>
</tr>
<tr>
<td class='VargaColorType1'>उ॒त स्म॒ यं शिशुं᳚ यथा॒ नवं॒ जनि॑ष्टा॒रणी᳚ |<span class='RishiDevChandas'>{आत्रेयो गयः | अग्निः | अनुष्टुप्}</span><p>ध॒र्तारं॒ मानु॑षीणां वि॒शाम॒ग्निं स्व॑ध्व॒रम् ||3 || </td>
</tr>
<tr>
<td class='VargaColorType1'>उ॒त स्म॑ दुर्गृभीयसे पु॒त्रो न ह्वा॒र्याणा᳚म् |<span class='RishiDevChandas'>{आत्रेयो गयः | अग्निः | अनुष्टुप्}</span><p>पु॒रू यो दग्धासि॒ वनाऽग्ने᳚ प॒शुर्न यव॑से ||4 || </td>
</tr>
<tr>
<td class='VargaColorType1'>अध॑ स्म॒ यस्या॒र्चयः॑ स॒म्यक्सं॒य‌न्ति॑ धू॒मिनः॑ |<span class='RishiDevChandas'>{आत्रेयो गयः | अग्निः | पङ्क्तिः}</span><p>यदी॒मह॑ त्रि॒तो दि॒व्युप॒ ध्माते᳚व॒ धम॑ति॒ शिशी᳚ते ध्मा॒तरी᳚ यथा ||5 || </td>
</tr>
<tr>
<td class='VargaColorType1'>तवा॒हम॑ग्न ऊ॒तिभि᳚र्मि॒त्रस्य॑ च॒ प्रश॑स्तिभिः |<span class='RishiDevChandas'>{आत्रेयो गयः | अग्निः | अनुष्टुप्}</span><p>द्वे॒षो॒युतो॒ न दु॑रि॒ता तु॒र्याम॒ मर्त्या᳚नाम् ||6 || </td>
</tr>
<tr>
<td class='VargaColorType1'>तं नो᳚, अग्ने, अ॒भी नरो᳚ र॒यिं स॑हस्व॒ आ भ॑र |<span class='RishiDevChandas'>{आत्रेयो गयः | अग्निः | पङ्क्तिः}</span><p>स क्षे᳚पय॒त्स पो᳚षय॒द्भुव॒द्वाज॑स्य सा॒तय॑ उ॒तैधि॑ पृ॒त्सु नो᳚ वृ॒धे ||7 || </td>
</tr>
<tr>
<td class='SuktaLabel'>[2] अग्नओजिष्टमिति सप्तर्चस्य सूक्तस्यात्रेयोगयोग्निरनुष्टुप्‌ चतुर्थीसप्तम्यौपङ्क्ती |<span class='MantraNumbering'>{मंडल:5, अनुवाक:1, सूक्त:10}{अष्टक:4, अध्याय:1}</span>
</td>
</tr>
<tr>
<td class='VargaColorType2'>अग्न॒ ओजि॑ष्ठ॒मा भ॑र द्यु॒म्नम॒स्मभ्य॑मध्रिगो |<span class='RishiDevChandas'>{आत्रेयो गयः | अग्निः | अनुष्टुप्}</span><p>प्र नो᳚ रा॒या परी᳚णसा॒ रत्सि॒ वाजा᳚य॒ प‌न्था᳚म् ||1 || <span class='MantraNumbering'>वर्ग:2</span></td>
</tr>
<tr>
<td class='VargaColorType2'>त्वं नो᳚, अग्ने, अद्भुत॒ क्रत्वा॒ दक्ष॑स्य मं॒हना᳚ |<span class='RishiDevChandas'>{आत्रेयो गयः | अग्निः | अनुष्टुप्}</span><p>त्वे, अ॑सु॒र्य१॑(अ॒)मारु॑हत्क्रा॒णा मि॒त्रो न य॒ज्ञियः॑ ||2 || </td>
</tr>
<tr>
<td class='VargaColorType2'>त्वं नो᳚, अग्न एषां॒ गयं᳚ पु॒ष्टिं च॑ वर्धय |<span class='RishiDevChandas'>{आत्रेयो गयः | अग्निः | अनुष्टुप्}</span><p>ये स्तोमे᳚भिः॒ प्र सू॒रयो॒ नरो᳚ म॒घान्या᳚न॒शुः ||3 || </td>
</tr>
<tr>
<td class='VargaColorType2'>ये, अ॑ग्ने च‌न्द्र ते॒ गिरः॑ शु॒म्भ‌न्त्यश्व॑राधसः |<span class='RishiDevChandas'>{आत्रेयो गयः | अग्निः | पङ्क्तिः}</span><p>शुष्मे᳚भिः शु॒ष्मिणो॒ नरो᳚ दि॒वश्चि॒द्येषां᳚ बृ॒हत्सु॑की॒र्तिर्बोध॑ति॒ त्मना᳚ ||4 || </td>
</tr>
<tr>
<td class='VargaColorType2'>तव॒ त्ये, अ॑ग्ने, अ॒र्चयो॒ भ्राज᳚‌न्तो य‌न्ति धृष्णु॒या |<span class='RishiDevChandas'>{आत्रेयो गयः | अग्निः | अनुष्टुप्}</span><p>परि॑ज्मानो॒ न वि॒द्युतः॑ स्वा॒नो रथो॒ न वा᳚ज॒युः ||5 || </td>
</tr>
<tr>
<td class='VargaColorType2'>नू नो᳚, अग्न ऊ॒तये᳚ स॒बाध॑सश्च रा॒तये᳚ |<span class='RishiDevChandas'>{आत्रेयो गयः | अग्निः | अनुष्टुप्}</span><p>अ॒स्माका᳚सश्च सू॒रयो॒ विश्वा॒, आशा᳚स्तरी॒षणि॑ ||6 || </td>
</tr>
<tr>
<td class='VargaColorType2'>त्वं नो᳚, अग्ने, अङ्गिरः स्तु॒तः स्तवा᳚न॒ आ भ॑र |<span class='RishiDevChandas'>{आत्रेयो गयः | अग्निः | पङ्क्तिः}</span><p>होत᳚र्विभ्वा॒सहं᳚ र॒यिं स्तो॒तृभ्यः॒ स्तव॑से च न उ॒तैधि॑ पृ॒त्सु नो᳚ वृ॒धे ||7 || </td>
</tr>
<tr>
<td class='SuktaLabel'>[3] जनस्येति षडृचस्य सूक्तस्यात्रेयः सुतंभरोग्निर्जगती |<span class='MantraNumbering'>{मंडल:5, अनुवाक:1, सूक्त:11}{अष्टक:4, अध्याय:1}</span>
</td>
</tr>
<tr>
<td class='VargaColorType1'>जन॑स्य गो॒पा, अ॑जनिष्ट॒ जागृ॑विर॒ग्निः सु॒दक्षः॑ सुवि॒ताय॒ नव्य॑से |<span class='RishiDevChandas'>{आत्रेयः सुतम्भरः | अग्निः | जगती}</span><p>घृ॒तप्र॑तीको बृह॒ता दि॑वि॒स्पृशा᳚ द्यु॒मद्वि भा᳚ति भर॒तेभ्यः॒ शुचिः॑ ||1 || <span class='MantraNumbering'>वर्ग:3</span></td>
</tr>
<tr>
<td class='VargaColorType1'>य॒ज्ञस्य॑ के॒तुं प्र॑थ॒मं पु॒रोहि॑तम॒ग्निं नर॑स्त्रिषध॒स्थे समी᳚धिरे |<span class='RishiDevChandas'>{आत्रेयः सुतम्भरः | अग्निः | जगती}</span><p>इ‌न्द्रे᳚ण दे॒वैः स॒रथं॒ स ब॒र्हिषि॒ सीद॒न्नि होता᳚ य॒जथा᳚य सु॒क्रतुः॑ ||2 || </td>
</tr>
<tr>
<td class='VargaColorType1'>अस᳚म्मृष्टो जायसे मा॒त्रोः शुचि᳚र्म॒‌न्द्रः क॒विरुद॑तिष्ठो वि॒वस्व॑तः |<span class='RishiDevChandas'>{आत्रेयः सुतम्भरः | अग्निः | जगती}</span><p>घृ॒तेन॑ त्वावर्धयन्नग्न आहुत धू॒मस्ते᳚ के॒तुर॑भवद्दि॒वि श्रि॒तः ||3 || </td>
</tr>
<tr>
<td class='VargaColorType1'>अ॒ग्निर्नो᳚ य॒ज्ञमुप॑ वेतु साधु॒या ऽग्निं नरो॒ वि भ॑र‌न्ते गृ॒हेगृ॑हे |<span class='RishiDevChandas'>{आत्रेयः सुतम्भरः | अग्निः | जगती}</span><p>अ॒ग्निर्दू॒तो, अ॑भवद्धव्य॒वाह॑नो॒ ऽग्निं वृ॑णा॒ना वृ॑णते क॒विक्र॑तुम् ||4 || </td>
</tr>
<tr>
<td class='VargaColorType1'>तुभ्ये॒दम॑ग्ने॒ मधु॑मत्तमं॒ वच॒स्तुभ्यं᳚ मनी॒षा, इ॒यम॑स्तु॒ शं हृ॒दे |<span class='RishiDevChandas'>{आत्रेयः सुतम्भरः | अग्निः | जगती}</span><p>त्वां गिरः॒ सि‌न्धु॑मिवा॒वनी᳚र्म॒हीरा पृ॑ण‌न्ति॒ शव॑सा व॒र्धय᳚‌न्ति च ||5 || </td>
</tr>
<tr>
<td class='VargaColorType1'>त्वाम॑ग्ने॒, अङ्गि॑रसो॒ गुहा᳚ हि॒तमन्व॑वि‌न्दंछिश्रिया॒णं वने᳚वने |<span class='RishiDevChandas'>{आत्रेयः सुतम्भरः | अग्निः | जगती}</span><p>स जा᳚यसे म॒थ्यमा᳚नः॒ सहो᳚ म॒हत्‌ त्वामा᳚हुः॒ सह॑सस्पु॒त्रम᳚ङ्गिरः ||6 || </td>
</tr>
<tr>
<td class='SuktaLabel'>[4] प्राग्नयइति षडृचस्य सूक्तस्यात्रेयः सुतंभरोग्निस्त्रिष्टुप् |<span class='MantraNumbering'>{मंडल:5, अनुवाक:1, सूक्त:12}{अष्टक:4, अध्याय:1}</span>
</td>
</tr>
<tr>
<td class='VargaColorType2'>प्राग्नये᳚ बृह॒ते य॒ज्ञिया᳚य ऋ॒तस्य॒ वृष्णे॒, असु॑राय॒ मन्म॑ |<span class='RishiDevChandas'>{आत्रेयः सुतम्भरः | अग्निः | त्रिष्टुप्}</span><p>घृ॒तं न य॒ज्ञ आ॒स्ये॒३॑(ए॒) सुपू᳚तं॒ गिरं᳚ भरे वृष॒भाय॑ प्रती॒चीम् ||1 || <span class='MantraNumbering'>वर्ग:4</span></td>
</tr>
<tr>
<td class='VargaColorType2'>ऋ॒तं चि॑कित्व ऋ॒तमिच्चि॑किद्ध्यृ॒तस्य॒ धारा॒, अनु॑ तृ‌न्धि पू॒र्वीः |<span class='RishiDevChandas'>{आत्रेयः सुतम्भरः | अग्निः | त्रिष्टुप्}</span><p>नाहं या॒तुं सह॑सा॒ न द्व॒येन॑ ऋ॒तं स॑पाम्यरु॒षस्य॒ वृष्णः॑ ||2 || </td>
</tr>
<tr>
<td class='VargaColorType2'>कया᳚ नो, अग्न ऋ॒तय᳚न्नृ॒तेन॒ भुवो॒ नवे᳚दा, उ॒चथ॑स्य॒ नव्यः॑ |<span class='RishiDevChandas'>{आत्रेयः सुतम्भरः | अग्निः | त्रिष्टुप्}</span><p>वेदा᳚ मे दे॒व ऋ॑तु॒पा, ऋ॑तू॒नां नाहं पतिं᳚ सनि॒तुर॒स्य रा॒यः ||3 || </td>
</tr>
<tr>
<td class='VargaColorType2'>के ते᳚, अग्ने रि॒पवे॒ ब‌न्ध॑नासः॒ के पा॒यवः॑ सनिष‌न्त द्यु॒म‌न्तः॑ |<span class='RishiDevChandas'>{आत्रेयः सुतम्भरः | अग्निः | त्रिष्टुप्}</span><p>के धा॒सिम॑ग्ने॒, अनृ॑तस्य पा‌न्ति॒ क आस॑तो॒ वच॑सः स‌न्ति गो॒पाः ||4 || </td>
</tr>
<tr>
<td class='VargaColorType2'>सखा᳚यस्ते॒ विषु॑णा, अग्न ए॒ते शि॒वासः॒ स‌न्तो॒, अशि॑वा, अभूवन् |<span class='RishiDevChandas'>{आत्रेयः सुतम्भरः | अग्निः | त्रिष्टुप्}</span><p>अधू᳚र्षत स्व॒यमे॒ते वचो᳚भिरृजूय॒ते वृ॑जि॒नानि॑ ब्रु॒व‌न्तः॑ ||5 || </td>
</tr>
<tr>
<td class='VargaColorType2'>यस्ते᳚, अग्ने॒ नम॑सा य॒ज्ञमीट्ट॑ ऋ॒तं स पा᳚त्यरु॒षस्य॒ वृष्णः॑ |<span class='RishiDevChandas'>{आत्रेयः सुतम्भरः | अग्निः | त्रिष्टुप्}</span><p>तस्य॒ क्षयः॑ पृ॒थुरा सा॒धुरे᳚तु प्र॒सर्स्रा᳚णस्य॒ नहु॑षस्य॒ शेषः॑ ||6 || </td>
</tr>
<tr>
<td class='SuktaLabel'>[5] अर्चतइति षडृचस्य सूक्तस्यात्रेयः सुतंभरोग्निर्गायत्री |<span class='MantraNumbering'>{मंडल:5, अनुवाक:1, सूक्त:13}{अष्टक:4, अध्याय:1}</span>
</td>
</tr>
<tr>
<td class='VargaColorType1'>अर्च᳚‌न्तस्त्वा हवाम॒हेऽर्च᳚‌न्तः॒ समि॑धीमहि |<span class='RishiDevChandas'>{आत्रेयः सुतम्भरः | अग्निः | गायत्री}</span><p>अग्ने॒, अर्च᳚‌न्त ऊ॒तये᳚ ||1 || <span class='MantraNumbering'>वर्ग:5</span></td>
</tr>
<tr>
<td class='VargaColorType1'>अ॒ग्नेः स्तोमं᳚ मनामहे सि॒ध्रम॒द्य दि॑वि॒स्पृशः॑ |<span class='RishiDevChandas'>{आत्रेयः सुतम्भरः | अग्निः | गायत्री}</span><p>दे॒वस्य॑ द्रविण॒स्यवः॑ ||2 || </td>
</tr>
<tr>
<td class='VargaColorType1'>अ॒ग्निर्जु॑षत नो॒ गिरो॒ होता॒ यो मानु॑षे॒ष्वा |<span class='RishiDevChandas'>{आत्रेयः सुतम्भरः | अग्निः | गायत्री}</span><p>स य॑क्ष॒द्दैव्यं॒ जन᳚म् ||3 || </td>
</tr>
<tr>
<td class='VargaColorType1'>त्वम॑ग्ने स॒प्रथा᳚, असि॒ जुष्टो॒ होता॒ वरे᳚ण्यः |<span class='RishiDevChandas'>{आत्रेयः सुतम्भरः | अग्निः | गायत्री}</span><p>त्वया᳚ य॒ज्ञं वि त᳚न्वते ||4 || </td>
</tr>
<tr>
<td class='VargaColorType1'>त्वाम॑ग्ने वाज॒सात॑मं॒ विप्रा᳚ वर्ध‌न्ति॒ सुष्टु॑तम् |<span class='RishiDevChandas'>{आत्रेयः सुतम्भरः | अग्निः | गायत्री}</span><p>स नो᳚ रास्व सु॒वीर्य᳚म् ||5 || </td>
</tr>
<tr>
<td class='VargaColorType1'>अग्ने᳚ ने॒मिर॒राँ, इ॑व दे॒वाँस्त्वं प॑रि॒भूर॑सि |<span class='RishiDevChandas'>{आत्रेयः सुतम्भरः | अग्निः | गायत्री}</span><p>आ राध॑श्चि॒त्रमृं᳚जसे ||6 || </td>
</tr>
<tr>
<td class='SuktaLabel'>[6] अग्निंस्तोमेनेति षडृचस्य सूक्तस्यात्रेयः सुतंभरोग्निर्गायत्री |<span class='MantraNumbering'>{मंडल:5, अनुवाक:1, सूक्त:14}{अष्टक:4, अध्याय:1}</span>
</td>
</tr>
<tr>
<td class='VargaColorType2'>अ॒ग्निं स्तोमे᳚न बोधय समिधा॒नो, अम॑र्त्यम् |<span class='RishiDevChandas'>{आत्रेयः सुतम्भरः | अग्निः | गायत्री}</span><p>ह॒व्या दे॒वेषु॑ नो दधत् ||1 || <span class='MantraNumbering'>वर्ग:6</span></td>
</tr>
<tr>
<td class='VargaColorType2'>तम॑ध्व॒रेष्वी᳚ळते दे॒वं मर्ता॒, अम॑र्त्यम् |<span class='RishiDevChandas'>{आत्रेयः सुतम्भरः | अग्निः | गायत्री}</span><p>यजि॑ष्ठं॒ मानु॑षे॒ जने᳚ ||2 || </td>
</tr>
<tr>
<td class='VargaColorType2'>तं हि शश्व᳚‌न्त॒ ईळ॑ते स्रु॒चा दे॒वं घृ॑त॒श्चुता᳚ |<span class='RishiDevChandas'>{आत्रेयः सुतम्भरः | अग्निः | गायत्री}</span><p>अ॒ग्निं ह॒व्याय॒ वोळ्ह॑वे ||3 || </td>
</tr>
<tr>
<td class='VargaColorType2'>अ॒ग्निर्जा॒तो, अ॑रोचत॒ घ्न‌न्दस्यूं॒ज्योति॑षा॒ तमः॑ |<span class='RishiDevChandas'>{आत्रेयः सुतम्भरः | अग्निः | गायत्री}</span><p>अवि᳚‌न्द॒द्गा, अ॒पः स्वः॑ ||4 || </td>
</tr>
<tr>
<td class='VargaColorType2'>अ॒ग्निमी॒ळेन्यं᳚ क॒विं घृ॒तपृ॑ष्ठं सपर्यत |<span class='RishiDevChandas'>{आत्रेयः सुतम्भरः | अग्निः | गायत्री}</span><p>वेतु॑ मे शृ॒णव॒द्धव᳚म् ||5 || </td>
</tr>
<tr>
<td class='VargaColorType2'>अ॒ग्निं घृ॒तेन॑ वावृधुः॒ स्तोमे᳚भिर्वि॒श्वच॑र्षणिम् |<span class='RishiDevChandas'>{आत्रेयः सुतम्भरः | अग्निः | गायत्री}</span><p>स्वा॒धीभि᳚र्वच॒स्युभिः॑ ||6 || </td>
</tr>
<tr>
<td class='SuktaLabel'>[7] प्रवेधसइति पंचर्चस्य सूक्तस्यांगिरसोधरुणोऽग्निस्त्रिष्टुप् |<span class='MantraNumbering'>{मंडल:5, अनुवाक:2, सूक्त:1}{अष्टक:4, अध्याय:1}</span>
</td>
</tr>
<tr>
<td class='VargaColorType1'>प्र वे॒धसे᳚ क॒वये॒ वेद्या᳚य॒ गिरं᳚ भरे य॒शसे᳚ पू॒र्व्याय॑ |<span class='RishiDevChandas'>{आङ्गिरसो धरुणः | अग्निः | त्रिष्टुप्}</span><p>घृ॒तप्र॑सत्तो॒, असु॑रः सु॒शेवो᳚ रा॒यो ध॒र्ता ध॒रुणो॒ वस्वो᳚, अ॒ग्निः ||1 || <span class='MantraNumbering'>वर्ग:7</span></td>
</tr>
<tr>
<td class='VargaColorType1'>ऋ॒तेन॑ ऋ॒तं ध॒रुणं᳚ धारय‌न्त य॒ज्ञस्य॑ शा॒के प॑र॒मे व्यो᳚मन् |<span class='RishiDevChandas'>{आङ्गिरसो धरुणः | अग्निः | त्रिष्टुप्}</span><p>दि॒वो धर्म᳚‌न्ध॒रुणे᳚ से॒दुषो॒ नॄंजा॒तैरजा᳚ताँ, अ॒भि ये न॑न॒क्षुः ||2 || </td>
</tr>
<tr>
<td class='VargaColorType1'>अं॒हो॒युव॑स्त॒न्व॑स्तन्वते॒ वि वयो᳚ म॒हद्दु॒ष्टरं᳚ पू॒र्व्याय॑ |<span class='RishiDevChandas'>{आङ्गिरसो धरुणः | अग्निः | त्रिष्टुप्}</span><p>स सं॒वतो॒ नव॑जातस्तुतुर्यात्सिं॒हं न क्रु॒द्धम॒भितः॒ परि॑ ष्ठुः ||3 || </td>
</tr>
<tr>
<td class='VargaColorType1'>मा॒तेव॒ यद्भर॑से पप्रथा॒नो जनं᳚जनं॒ धाय॑से॒ चक्ष॑से च |<span class='RishiDevChandas'>{आङ्गिरसो धरुणः | अग्निः | त्रिष्टुप्}</span><p>वयो᳚वयो जरसे॒ यद्दधा᳚नः॒ परि॒ त्मना॒ विषु॑रूपो जिगासि ||4 || </td>
</tr>
<tr>
<td class='VargaColorType1'>वाजो॒ नु ते॒ शव॑सस्पा॒त्व‌न्त॑मु॒रुं दोघं᳚ ध॒रुणं᳚ देव रा॒यः |<span class='RishiDevChandas'>{आङ्गिरसो धरुणः | अग्निः | त्रिष्टुप्}</span><p>प॒दं न ता॒युर्गुहा॒ दधा᳚नो म॒हो रा॒ये चि॒तय॒न्नत्रि॑मस्पः ||5 || </td>
</tr>
<tr>
<td class='SuktaLabel'>[8] बृहद्वयइति पंचर्चस्य सूक्तस्यात्रेयः पूरुरग्निरनुष्टुप्‌ अंत्या पङ्क्तिः |<span class='MantraNumbering'>{मंडल:5, अनुवाक:2, सूक्त:2}{अष्टक:4, अध्याय:1}</span>
</td>
</tr>
<tr>
<td class='VargaColorType2'>बृ॒हद्वयो॒ हि भा॒नवे ऽर्चा᳚ दे॒वाया॒ग्नये᳚ |<span class='RishiDevChandas'>{आत्रेयः पूरुः | अग्निः | अनुष्टुप्}</span><p>यं मि॒त्रं न प्रश॑स्तिभि॒र्मर्ता᳚सो दधि॒रे पु॒रः ||1 || <span class='MantraNumbering'>वर्ग:8</span></td>
</tr>
<tr>
<td class='VargaColorType2'>स हि द्युभि॒र्जना᳚नां॒ होता॒ दक्ष॑स्य बा॒ह्वोः |<span class='RishiDevChandas'>{आत्रेयः पूरुः | अग्निः | अनुष्टुप्}</span><p>वि ह॒व्यम॒ग्निरा᳚नु॒षग्भगो॒ न वार॑मृण्वति ||2 || </td>
</tr>
<tr>
<td class='VargaColorType2'>अ॒स्य स्तोमे᳚ म॒घोनः॑ स॒ख्ये वृ॒द्धशो᳚चिषः |<span class='RishiDevChandas'>{आत्रेयः पूरुः | अग्निः | अनुष्टुप्}</span><p>विश्वा॒ यस्मि᳚‌न्तुवि॒ष्वणि॒ सम॒र्ये शुष्म॑माद॒धुः ||3 || </td>
</tr>
<tr>
<td class='VargaColorType2'>अधा॒ ह्य॑ग्न एषां सु॒वीर्य॑स्य मं॒हना᳚ |<span class='RishiDevChandas'>{आत्रेयः पूरुः | अग्निः | अनुष्टुप्}</span><p>तमिद्य॒ह्वं न रोद॑सी॒ परि॒ श्रवो᳚ बभूवतुः ||4 || </td>
</tr>
<tr>
<td class='VargaColorType2'>नू न॒ एहि॒ वार्य॒मग्ने᳚ गृणा॒न आ भ॑र |<span class='RishiDevChandas'>{आत्रेयः पूरुः | अग्निः | पङ्क्तिः}</span><p>ये व॒यं ये च॑ सू॒रयः॑ स्व॒स्ति धाम॑हे॒ सचो॒तैधि॑ पृ॒त्सु नो᳚ वृ॒धे ||5 || </td>
</tr>
<tr>
<td class='SuktaLabel'>[9] आयज्ञैरिति पंचर्चस्य सूक्तस्यात्रेयः पूरुरग्निरनुष्टुप्‌ अंत्या पङ्क्तिः |<span class='MantraNumbering'>{मंडल:5, अनुवाक:2, सूक्त:3}{अष्टक:4, अध्याय:1}</span>
</td>
</tr>
<tr>
<td class='VargaColorType1'>आ य॒ज्ञैर्दे᳚व॒ मर्त्य॑ इ॒त्था तव्यां᳚समू॒तये᳚ |<span class='RishiDevChandas'>{आत्रेयः पूरुः | अग्निः | अनुष्टुप्}</span><p>अ॒ग्निं कृ॒ते स्व॑ध्व॒रे पू॒रुरी᳚ळी॒ताव॑से ||1 || <span class='MantraNumbering'>वर्ग:9</span></td>
</tr>
<tr>
<td class='VargaColorType1'>अस्य॒ हि स्वय॑शस्तर आ॒सा वि॑धर्म॒न्मन्य॑से |<span class='RishiDevChandas'>{आत्रेयः पूरुः | अग्निः | अनुष्टुप्}</span><p>तं नाकं᳚ चि॒त्रशो᳚चिषं म॒‌न्द्रं प॒रो म॑नी॒षया᳚ ||2 || </td>
</tr>
<tr>
<td class='VargaColorType1'>अ॒स्य वासा, उ॑ अ॒र्चिषा॒ य आयु॑क्त तु॒जा गि॒रा |<span class='RishiDevChandas'>{आत्रेयः पूरुः | अग्निः | अनुष्टुप्}</span><p>दि॒वो न यस्य॒ रेत॑सा बृ॒हच्छोच᳚‌न्त्य॒र्चयः॑ ||3 || </td>
</tr>
<tr>
<td class='VargaColorType1'>अ॒स्य क्रत्वा॒ विचे᳚तसो द॒स्मस्य॒ वसु॒ रथ॒ आ |<span class='RishiDevChandas'>{आत्रेयः पूरुः | अग्निः | अनुष्टुप्}</span><p>अधा॒ विश्वा᳚सु॒ हव्यो॒ ऽग्निर्वि॒क्षु प्र श॑स्यते ||4 || </td>
</tr>
<tr>
<td class='VargaColorType1'>नू न॒ इद्धि वार्य॑मा॒सा स॑च‌न्त सू॒रयः॑ |<span class='RishiDevChandas'>{आत्रेयः पूरुः | अग्निः | पङ्क्तिः}</span><p>ऊर्जो᳚ नपाद॒भिष्ट॑ये पा॒हि श॒ग्धि स्व॒स्तय॑ उ॒तैधि॑ पृ॒त्सु नो᳚ वृ॒धे ||5 || </td>
</tr>
<tr>
<td class='SuktaLabel'>[10] प्रातरग्निरिति पंचर्चस्य सूक्तस्यात्रेयोमृक्तवाहाद्वितोग्निरनुष्टुप् अंत्या पङ्क्तिः |<span class='MantraNumbering'>{मंडल:5, अनुवाक:2, सूक्त:4}{अष्टक:4, अध्याय:1}</span>
</td>
</tr>
<tr>
<td class='VargaColorType2'>प्रा॒तर॒ग्निः पु॑रुप्रि॒यो वि॒शः स्त॑वे॒ताति॑थिः |<span class='RishiDevChandas'>{आत्रेयो मृक्तवाहा द्वितः | अग्निः | अनुष्टुप्}</span><p>विश्वा᳚नि॒ यो, अम॑र्त्यो ह॒व्या मर्ते᳚षु॒ रण्य॑ति ||1 || <span class='MantraNumbering'>वर्ग:10</span></td>
</tr>
<tr>
<td class='VargaColorType2'>द्वि॒ताय॑ मृ॒क्तवा᳚हसे॒ स्वस्य॒ दक्ष॑स्य मं॒हना᳚ |<span class='RishiDevChandas'>{आत्रेयो मृक्तवाहा द्वितः | अग्निः | अनुष्टुप्}</span><p>इ‌न्दुं॒ स ध॑त्त आनु॒षक्स्तो॒ता चि॑त्ते, अमर्त्य ||2 || </td>
</tr>
<tr>
<td class='VargaColorType2'>तं वो᳚ दी॒र्घायु॑शोचिषं गि॒रा हु॑वे म॒घोना᳚म् |<span class='RishiDevChandas'>{आत्रेयो मृक्तवाहा द्वितः | अग्निः | अनुष्टुप्}</span><p>अरि॑ष्टो॒ येषां॒ रथो॒ व्य॑श्वदाव॒न्नीय॑ते ||3 || </td>
</tr>
<tr>
<td class='VargaColorType2'>चि॒त्रा वा॒ येषु॒ दीधि॑तिरा॒सन्नु॒क्था पा‌न्ति॒ ये |<span class='RishiDevChandas'>{आत्रेयो मृक्तवाहा द्वितः | अग्निः | अनुष्टुप्}</span><p>स्ती॒र्णं ब॒र्हिः स्व᳚र्णरे॒ श्रवां᳚सि दधिरे॒ परि॑ ||4 || </td>
</tr>
<tr>
<td class='VargaColorType2'>ये मे᳚ पंचा॒शतं᳚ द॒दुरश्वा᳚नां स॒धस्तु॑ति |<span class='RishiDevChandas'>{आत्रेयो मृक्तवाहा द्वितः | अग्निः | पङ्क्तिः}</span><p>द्यु॒मद॑ग्ने॒ महि॒ श्रवो᳚ बृ॒हत्कृ॑धि म॒घोनां᳚ नृ॒वद॑मृत नृ॒णाम् ||5 || </td>
</tr>
<tr>
<td class='SuktaLabel'>[11] अभ्यवस्थाइति पंचर्चस्य सूक्तस्यात्रेयोवव्रिरग्निः आद्येद्वेगायत्र्यौ तृतीया चतुर्थ्यां वनुष्टुभौ पंचमीविराड्रूपा |<span class='MantraNumbering'>{मंडल:5, अनुवाक:2, सूक्त:5}{अष्टक:4, अध्याय:1}</span>
</td>
</tr>
<tr>
<td class='VargaColorType1'>अ॒भ्य॑व॒स्थाः प्र जा᳚य‌न्ते॒ प्र व॒व्रेर्व॒व्रिश्चि॑केत |<span class='RishiDevChandas'>{आत्रेयो वव्रिः | अग्निः | गायत्री}</span><p>उ॒पस्थे᳚ मा॒तुर्वि च॑ष्टे ||1 || <span class='MantraNumbering'>वर्ग:11</span></td>
</tr>
<tr>
<td class='VargaColorType1'>जु॒हु॒रे वि चि॒तय॒‌न्तो ऽनि॑मिषं नृ॒म्णं पा᳚‌न्ति |<span class='RishiDevChandas'>{आत्रेयो वव्रिः | अग्निः | गायत्री}</span><p>आ दृ॒ळ्हां पुरं᳚ विविशुः ||2 || </td>
</tr>
<tr>
<td class='VargaColorType1'>आ श्वै᳚त्रे॒यस्य॑ ज॒‌न्तवो᳚ द्यु॒मद्व॑र्ध‌न्त कृ॒ष्टयः॑ |<span class='RishiDevChandas'>{आत्रेयो वव्रिः | अग्निः | अनुष्टुप्}</span><p>नि॒ष्कग्री᳚वो बृ॒हदु॑क्थ ए॒ना मध्वा॒ न वा᳚ज॒युः ||3 || </td>
</tr>
<tr>
<td class='VargaColorType1'>प्रि॒यं दु॒ग्धं न काम्य॒मजा᳚मि जा॒म्योः सचा᳚ |<span class='RishiDevChandas'>{आत्रेयो वव्रिः | अग्निः | अनुष्टुप्}</span><p>घ॒र्मो न वाज॑जठ॒रो ऽद॑ब्धः॒ शश्व॑तो॒ दभः॑ ||4 || </td>
</tr>
<tr>
<td class='VargaColorType1'>क्रीळ᳚न्नो रश्म॒ आ भु॑वः॒ सं भस्म॑ना वा॒युना॒ वेवि॑दानः |<span class='RishiDevChandas'>{आत्रेयो वव्रिः | अग्निः | विराड्रूपा}</span><p>ता, अ॑स्य स‌न्धृ॒षजो॒ न ति॒ग्माः सुसं᳚शिता व॒क्ष्यो᳚ वक्षणे॒स्थाः ||5 || </td>
</tr>
<tr>
<td class='SuktaLabel'>[12] यमग्न इति चतुरृचस्य सूक्तस्यात्रेयः प्रयस्वंतोग्निरनुष्टुप् अंत्या पङ्क्तिः |<span class='MantraNumbering'>{मंडल:5, अनुवाक:2, सूक्त:6}{अष्टक:4, अध्याय:1}</span>
</td>
</tr>
<tr>
<td class='VargaColorType2'>यम॑ग्ने वाजसातम॒ त्वं चि॒न्मन्य॑से र॒यिम् |<span class='RishiDevChandas'>{आत्रेयः प्रयस्वंतः | अग्निः | अनुष्टुप्}</span><p>तं नो᳚ गी॒र्भिः श्र॒वाय्यं᳚ देव॒त्रा प॑नया॒ युज᳚म् ||1 || <span class='MantraNumbering'>वर्ग:12</span></td>
</tr>
<tr>
<td class='VargaColorType2'>ये, अ॑ग्ने॒ नेरय᳚‌न्ति ते वृ॒द्धा, उ॒ग्रस्य॒ शव॑सः |<span class='RishiDevChandas'>{आत्रेयः प्रयस्वंतः | अग्निः | अनुष्टुप्}</span><p>अप॒ द्वेषो॒, अप॒ ह्वरो॒ ऽन्यव्र॑तस्य सश्चिरे ||2 || </td>
</tr>
<tr>
<td class='VargaColorType2'>होता᳚रं त्वा वृणीम॒हे ऽग्ने॒ दक्ष॑स्य॒ साध॑नम् |<span class='RishiDevChandas'>{आत्रेयः प्रयस्वंतः | अग्निः | अनुष्टुप्}</span><p>य॒ज्ञेषु॑ पू॒र्व्यं गि॒रा प्रय॑स्व‌न्तो हवामहे ||3 || </td>
</tr>
<tr>
<td class='VargaColorType2'>इ॒त्था यथा᳚ त ऊ॒तये॒ सह॑साव‌न्दि॒वेदि॑वे |<span class='RishiDevChandas'>{आत्रेयः प्रयस्वंतः | अग्निः | पङ्क्तिः}</span><p>रा॒य ऋ॒ताय॑ सुक्रतो॒ गोभिः॑ ष्याम सध॒मादो᳚ वी॒रैः स्या᳚म सध॒मादः॑ ||4 || </td>
</tr>
<tr>
<td class='SuktaLabel'>[13] मनुष्वदिति चतुरृचस्य सूक्तस्यात्रेयःससोग्निरनुष्टुप् अंत्या पङ्क्तिः |<span class='MantraNumbering'>{मंडल:5, अनुवाक:2, सूक्त:7}{अष्टक:4, अध्याय:1}</span>
</td>
</tr>
<tr>
<td class='VargaColorType1'>म॒नु॒ष्वत्‌ त्वा॒ नि धी᳚महि मनु॒ष्वत्समि॑धीमहि |<span class='RishiDevChandas'>{आत्रेयः ससः | अग्निः | अनुष्टुप्}</span><p>अग्ने᳚ मनु॒ष्वद᳚ङ्गिरो दे॒वा‌न्दे᳚वय॒ते य॑ज ||1 || <span class='MantraNumbering'>वर्ग:13</span></td>
</tr>
<tr>
<td class='VargaColorType1'>त्वं हि मानु॑षे॒ जने ऽग्ने॒ सुप्री᳚त इ॒ध्यसे᳚ |<span class='RishiDevChandas'>{आत्रेयः ससः | अग्निः | अनुष्टुप्}</span><p>स्रुच॑स्त्वा य‌न्त्यानु॒षक्सुजा᳚त॒ सर्पि॑रासुते ||2 || </td>
</tr>
<tr>
<td class='VargaColorType1'>त्वां विश्वे᳚ स॒जोष॑सो दे॒वासो᳚ दू॒तम॑क्रत |<span class='RishiDevChandas'>{आत्रेयः ससः | अग्निः | अनुष्टुप्}</span><p>स॒प॒र्य‌न्त॑स्त्वा कवे य॒ज्ञेषु॑ दे॒वमी᳚ळते ||3 || </td>
</tr>
<tr>
<td class='VargaColorType1'>दे॒वं वो᳚ देवय॒ज्यया॒ ऽग्निमी᳚ळीत॒ मर्त्यः॑ |<span class='RishiDevChandas'>{आत्रेयः ससः | अग्निः | पङ्क्तिः}</span><p>समि॑द्धः शुक्र दीदिह्यृ॒तस्य॒ योनि॒मास॑दः स॒सस्य॒ योनि॒मास॑दः ||4 || </td>
</tr>
<tr>
<td class='SuktaLabel'>[14] प्रविश्वसामन्निति चतुरृचस्य सूक्तस्यात्रेयोविश्वसामाग्निरनुष्टुप् अंत्या पङ्क्तिः |<span class='MantraNumbering'>{मंडल:5, अनुवाक:2, सूक्त:8}{अष्टक:4, अध्याय:1}</span>
</td>
</tr>
<tr>
<td class='VargaColorType2'>प्र वि॑श्वसामन्नत्रि॒वदर्चा᳚ पाव॒कशो᳚चिषे |<span class='RishiDevChandas'>{आत्रेयो विश्वसामा | अग्निः | अनुष्टुप्}</span><p>यो, अ॑ध्व॒रेष्वीड्यो॒ होता᳚ म॒‌न्द्रत॑मो वि॒शि ||1 || <span class='MantraNumbering'>वर्ग:14</span></td>
</tr>
<tr>
<td class='VargaColorType2'>न्य१॑(अ॒)ग्निं जा॒तवे᳚दसं॒ दधा᳚ता दे॒वमृ॒त्विज᳚म् |<span class='RishiDevChandas'>{आत्रेयो विश्वसामा | अग्निः | अनुष्टुप्}</span><p>प्र य॒ज्ञ ए᳚त्वानु॒षग॒द्या दे॒वव्य॑चस्तमः ||2 || </td>
</tr>
<tr>
<td class='VargaColorType2'>चि॒कि॒त्विन्म॑नसं त्वा दे॒वं मर्ता᳚स ऊ॒तये᳚ |<span class='RishiDevChandas'>{आत्रेयो विश्वसामा | अग्निः | अनुष्टुप्}</span><p>वरे᳚ण्यस्य॒ तेऽव॑स इया॒नासो᳚, अमन्महि ||3 || </td>
</tr>
<tr>
<td class='VargaColorType2'>अग्ने᳚ चिकि॒द्ध्य१॑(अ॒)स्य न॑ इ॒दं वचः॑ सहस्य |<span class='RishiDevChandas'>{आत्रेयो विश्वसामा | अग्निः | पङ्क्तिः}</span><p>तं त्वा᳚ सुशिप्र दम्पते॒ स्तोमै᳚र्वर्ध॒‌न्त्यत्र॑यो गी॒र्भिः शु᳚म्भ॒‌न्त्यत्र॑यः ||4 || </td>
</tr>
<tr>
<td class='SuktaLabel'>[15] अग्नेसहंतमिति चतुरृचस्य सूक्तस्यात्रेयोद्युम्नोविश्वचर्षणिरग्निरनुष्टुप् अंत्या पङ्क्तिः |<span class='MantraNumbering'>{मंडल:5, अनुवाक:2, सूक्त:9}{अष्टक:4, अध्याय:1}</span>
</td>
</tr>
<tr>
<td class='VargaColorType1'>अग्ने॒ सह᳚‌न्त॒मा भ॑र द्यु॒म्नस्य॑ प्रा॒सहा᳚ र॒यिम् |<span class='RishiDevChandas'>{आत्रेयो द्युम्नो विश्वचर्षणिः | अग्निः | अनुष्टुप्}</span><p>विश्वा॒ यश्च॑र्ष॒णीर॒भ्या॒३॑(आ॒)सा वाजे᳚षु सा॒सह॑त् ||1 || <span class='MantraNumbering'>वर्ग:15</span></td>
</tr>
<tr>
<td class='VargaColorType1'>तम॑ग्ने पृतना॒षहं᳚ र॒यिं स॑हस्व॒ आ भ॑र |<span class='RishiDevChandas'>{आत्रेयो द्युम्नो विश्वचर्षणिः | अग्निः | अनुष्टुप्}</span><p>त्वं हि स॒त्यो, अद्भु॑तो दा॒ता वाज॑स्य॒ गोम॑तः ||2 || </td>
</tr>
<tr>
<td class='VargaColorType1'>विश्वे॒ हि त्वा᳚ स॒जोष॑सो॒ जना᳚सो वृ॒क्तब॑र्हिषः |<span class='RishiDevChandas'>{आत्रेयो द्युम्नो विश्वचर्षणिः | अग्निः | अनुष्टुप्}</span><p>होता᳚रं॒ सद्म॑सु प्रि॒यं व्य‌न्ति॒ वार्या᳚ पु॒रु ||3 || </td>
</tr>
<tr>
<td class='VargaColorType1'>स हि ष्मा᳚ वि॒श्वच॑र्षणिर॒भिमा᳚ति॒ सहो᳚ द॒धे |<span class='RishiDevChandas'>{आत्रेयो द्युम्नो विश्वचर्षणिः | अग्निः | पङ्क्तिः}</span><p>अग्न॑ ए॒षु क्षये॒ष्वा रे॒वन्नः॑ शुक्र दीदिहि द्यु॒मत्पा᳚वक दीदिहि ||4 || </td>
</tr>
<tr>
<td class='SuktaLabel'>[16] अग्नेत्वंनइति चतुरृचस्य सूक्तस्य गौपायना लौपायनावाबंधुः सुबंधुः श्रुतबंधुर्विप्रबंधुश्चक्रमेणर्षयोऽग्निर्द्विपदा विराट् |<span class='MantraNumbering'>{मंडल:5, अनुवाक:2, सूक्त:10}{अष्टक:4, अध्याय:1}</span>
</td>
</tr>
<tr>
<td class='VargaColorType2'>अग्ने॒ त्वं नो॒, अ‌न्त॑म उ॒त त्रा॒ता शि॒वो भ॑वा वरू॒थ्यः॑ ||<span class='RishiDevChandas'>{गौपायना लौपायनावाबंधुः सुबंधुः श्रुतबंधुर्विप्रबंधुश्च | अग्निः | द्विपदा विराट्}</span>1 || <span class='MantraNumbering'>वर्ग:16</span></td>
</tr>
<tr>
<td class='VargaColorType2'>वसु॑र॒ग्निर्वसु॑श्रवा॒, अच्छा᳚ नक्षि द्यु॒मत्त॑मं र॒यिं दाः᳚ ||<span class='RishiDevChandas'>{गौपायना लौपायनावाबंधुः सुबंधुः श्रुतबंधुर्विप्रबंधुश्च | अग्निः | द्विपदा विराट्}</span>2 || </td>
</tr>
<tr>
<td class='VargaColorType2'>स नो᳚ बोधि श्रु॒धी हव॑मुरु॒ष्या णो᳚, अघाय॒तः स॑मस्मात् ||<span class='RishiDevChandas'>{गौपायना लौपायनावाबंधुः सुबंधुः श्रुतबंधुर्विप्रबंधुश्च | अग्निः | द्विपदा विराट्}</span>3 || </td>
</tr>
<tr>
<td class='VargaColorType2'>तं त्वा᳚ शोचिष्ठ दीदिवः सु॒म्नाय॑ नू॒नमी᳚महे॒ सखि॑भ्यः ||<span class='RishiDevChandas'>{गौपायना लौपायनावाबंधुः सुबंधुः श्रुतबंधुर्विप्रबंधुश्च | अग्निः | द्विपदा विराट्}</span>4 || </td>
</tr>
<tr>
<td class='SuktaLabel'>[17] अच्छावइति नवर्चस्य सूक्तस्यात्रेयो वसूयवोग्निरनुष्टुप् |<span class='MantraNumbering'>{मंडल:5, अनुवाक:2, सूक्त:11}{अष्टक:4, अध्याय:1}</span>
</td>
</tr>
<tr>
<td class='VargaColorType1'>अच्छा᳚ वो, अ॒ग्निमव॑से दे॒वं गा᳚सि॒ स नो॒ वसुः॑ |<span class='RishiDevChandas'>{आत्रेयो वसूयवः | अग्निः | अनुष्टुप्}</span><p>रास॑त्पु॒त्र ऋ॑षू॒णामृ॒तावा᳚ पर्षति द्वि॒षः ||1 || <span class='MantraNumbering'>वर्ग:17</span></td>
</tr>
<tr>
<td class='VargaColorType1'>स हि स॒त्यो यं पूर्वे᳚ चिद्दे॒वास॑श्चि॒द्यमी᳚धि॒रे |<span class='RishiDevChandas'>{आत्रेयो वसूयवः | अग्निः | अनुष्टुप्}</span><p>होता᳚रं म॒‌न्द्रजि॑ह्व॒मित्सु॑दी॒तिभि᳚र्वि॒भाव॑सुम् ||2 || </td>
</tr>
<tr>
<td class='VargaColorType1'>स नो᳚ धी॒ती वरि॑ष्ठया॒ श्रेष्ठ॑या च सुम॒त्या |<span class='RishiDevChandas'>{आत्रेयो वसूयवः | अग्निः | अनुष्टुप्}</span><p>अग्ने᳚ रा॒यो दि॑दीहि नः सुवृ॒क्तिभि᳚र्वरेण्य ||3 || </td>
</tr>
<tr>
<td class='VargaColorType1'>अ॒ग्निर्दे॒वेषु॑ राजत्य॒ग्निर्मर्ते᳚ष्वावि॒शन् |<span class='RishiDevChandas'>{आत्रेयो वसूयवः | अग्निः | अनुष्टुप्}</span><p>अ॒ग्निर्नो᳚ हव्य॒वाह॑नो॒ ऽग्निं धी॒भिः स॑पर्यत ||4 || </td>
</tr>
<tr>
<td class='VargaColorType1'>अ॒ग्निस्तु॒विश्र॑वस्तमं तु॒विब्र᳚ह्माणमुत्त॒मम् |<span class='RishiDevChandas'>{आत्रेयो वसूयवः | अग्निः | अनुष्टुप्}</span><p>अ॒तूर्तं᳚ श्राव॒यत्प॑तिं पु॒त्रं द॑दाति दा॒शुषे᳚ ||5 || </td>
</tr>
<tr>
<td class='VargaColorType2'>अ॒ग्निर्द॑दाति॒ सत्प॑तिं सा॒साह॒ यो यु॒धा नृभिः॑ |<span class='RishiDevChandas'>{आत्रेयो वसूयवः | अग्निः | अनुष्टुप्}</span><p>अ॒ग्निरत्यं᳚ रघु॒ष्यदं॒ जेता᳚र॒मप॑राजितम् ||6 || <span class='MantraNumbering'>वर्ग:18</span></td>
</tr>
<tr>
<td class='VargaColorType2'>यद्वाहि॑ष्ठं॒ तद॒ग्नये᳚ बृ॒हद॑र्च विभावसो |<span class='RishiDevChandas'>{आत्रेयो वसूयवः | अग्निः | अनुष्टुप्}</span><p>महि॑षीव॒ त्वद्र॒यिस्त्वद्वाजा॒, उदी᳚रते ||7 || </td>
</tr>
<tr>
<td class='VargaColorType2'>तव॑ द्यु॒म‌न्तो᳚, अ॒र्चयो॒ ग्रावे᳚वोच्यते बृ॒हत् |<span class='RishiDevChandas'>{आत्रेयो वसूयवः | अग्निः | अनुष्टुप्}</span><p>उ॒तो ते᳚ तन्य॒तुर्य॑था स्वा॒नो, अ॑र्त॒ त्मना᳚ दि॒वः ||8 || </td>
</tr>
<tr>
<td class='VargaColorType2'>ए॒वाँ, अ॒ग्निं व॑सू॒यवः॑ सहसा॒नं व॑व‌न्दिम |<span class='RishiDevChandas'>{आत्रेयो वसूयवः | अग्निः | अनुष्टुप्}</span><p>स नो॒ विश्वा॒, अति॒ द्विषः॒ पर्ष᳚न्ना॒वेव॑ सु॒क्रतुः॑ ||9 || </td>
</tr>
<tr>
<td class='SuktaLabel'>[18] अग्नेपावकेति नवर्चस्य सूक्तस्यात्रेयोवसूयवोग्निरंत्यायाविश्वेदेवागायत्री |<span class='MantraNumbering'>{मंडल:5, अनुवाक:2, सूक्त:12}{अष्टक:4, अध्याय:1}</span>
</td>
</tr>
<tr>
<td class='VargaColorType1'>अग्ने᳚ पावक रो॒चिषा᳚ म॒‌न्द्रया᳚ देव जि॒ह्वया᳚ |<span class='RishiDevChandas'>{आत्रेयो वसूयवः | अग्निः | अनुष्टुप्}</span><p>आ दे॒वान्व॑क्षि॒ यक्षि॑ च ||1 || <span class='MantraNumbering'>वर्ग:19</span></td>
</tr>
<tr>
<td class='VargaColorType1'>तं त्वा᳚ घृतस्नवीमहे॒ चित्र॑भानो स्व॒र्दृश᳚म् |<span class='RishiDevChandas'>{आत्रेयो वसूयवः | अग्निः | अनुष्टुप्}</span><p>दे॒वाँ, आ वी॒तये᳚ वह ||2 || </td>
</tr>
<tr>
<td class='VargaColorType1'>वी॒तिहो᳚त्रं त्वा कवे द्यु॒म‌न्तं॒ समि॑धीमहि |<span class='RishiDevChandas'>{आत्रेयो वसूयवः | अग्निः | गायत्री}</span><p>अग्ने᳚ बृ॒ह‌न्त॑मध्व॒रे ||3 || </td>
</tr>
<tr>
<td class='VargaColorType1'>अग्ने॒ विश्वे᳚भि॒रा ग॑हि दे॒वेभि॑र्ह॒व्यदा᳚तये |<span class='RishiDevChandas'>{आत्रेयो वसूयवः | अग्निः | गायत्री}</span><p>होता᳚रं त्वा वृणीमहे ||4 || </td>
</tr>
<tr>
<td class='VargaColorType1'>यज॑मानाय सुन्व॒त आग्ने᳚ सु॒वीर्यं᳚ वह |<span class='RishiDevChandas'>{आत्रेयो वसूयवः | अग्निः | गायत्री}</span><p>दे॒वैरा स॑त्सि ब॒र्हिषि॑ ||5 || </td>
</tr>
<tr>
<td class='VargaColorType2'>स॒मि॒धा॒नः स॑हस्रजि॒दग्ने॒ धर्मा᳚णि पुष्यसि |<span class='RishiDevChandas'>{आत्रेयो वसूयवः | अग्निः | गायत्री}</span><p>दे॒वानां᳚ दू॒त उ॒क्थ्यः॑ ||6 || <span class='MantraNumbering'>वर्ग:20</span></td>
</tr>
<tr>
<td class='VargaColorType2'>न्य१॑(अ॒)ग्निं जा॒तवे᳚दसं होत्र॒वाहं॒ यवि॑ष्ठ्यम् |<span class='RishiDevChandas'>{आत्रेयो वसूयवः | अग्निः | गायत्री}</span><p>दधा᳚ता दे॒वमृ॒त्विज᳚म् ||7 || </td>
</tr>
<tr>
<td class='VargaColorType2'>प्र य॒ज्ञ ए᳚त्वानु॒षग॒द्या दे॒वव्य॑चस्तमः |<span class='RishiDevChandas'>{आत्रेयो वसूयवः | अग्निः | गायत्री}</span><p>स्तृ॒णी॒त ब॒र्हिरा॒सदे᳚ ||8 || </td>
</tr>
<tr>
<td class='VargaColorType2'>एदं म॒रुतो᳚, अ॒श्विना᳚ मि॒त्रः सी᳚द‌न्तु॒ वरु॑णः |<span class='RishiDevChandas'>{आत्रेयो वसूयवः | विश्वेदेवाः | गायत्री}</span><p>दे॒वासः॒ सर्व॑या वि॒शा ||9 || </td>
</tr>
<tr>
<td class='SuktaLabel'>[19] अनस्वंतेति षडृचस्य सूक्तस्य त्रैवृष्णस्त्र्यरुणः पौरुकुत्स्यस्त्रसदस्युः भारतोश्वमेधश्चैतेऋषयोऽग्निरंत्यायाइंद्राग्नीत्रिष्टुप् अंत्यास्तिस्रोनुष्टुभः | ( अस्मिन्सूक्तेभौमोत्रिरेवदेवतेतिकेचित् अन्यथायोमेशताचविंशतिंचगोनामित्यादिदातृ क्रियायाअनुपपक्तेः | नैतदन्ये मन्यंतेआत्माध्यासपक्षस्वीकारेणतथाप्युपपक्तेः)<span class='MantraNumbering'>{मंडल:5, अनुवाक:2, सूक्त:13}{अष्टक:4, अध्याय:1}</span>
</td>
</tr>
<tr>
<td class='VargaColorType1'>अन॑स्व‌न्ता॒ सत्प॑तिर्मामहे मे॒ गावा॒ चेति॑ष्ठो॒, असु॑रो म॒घोनः॑ |<span class='RishiDevChandas'>{त्रैवृष्णस्त्र्यरुणः पौरुकुत्स्यस्त्रसदस्युः भारतोश्वमेधश्च | अग्निः | त्रिष्टुप्}</span><p>त्रै॒वृ॒ष्णो, अ॑ग्ने द॒शभिः॑ स॒हस्रै॒र्वैश्वा᳚नर॒ त्र्य॑रुणश्चिकेत ||1 || <span class='MantraNumbering'>वर्ग:21</span></td>
</tr>
<tr>
<td class='VargaColorType1'>यो मे᳚ श॒ता च॑ विंश॒तिं च॒ गोनां॒ हरी᳚ च यु॒क्ता सु॒धुरा॒ ददा᳚ति |<span class='RishiDevChandas'>{त्रैवृष्णस्त्र्यरुणः पौरुकुत्स्यस्त्रसदस्युः भारतोश्वमेधश्च | अग्निः | त्रिष्टुप्}</span><p>वैश्वा᳚नर॒ सुष्टु॑तो वावृधा॒नो ऽग्ने॒ यच्छ॒ त्र्य॑रुणाय॒ शर्म॑ ||2 || </td>
</tr>
<tr>
<td class='VargaColorType1'>ए॒वा ते᳚, अग्ने सुम॒तिं च॑का॒नो नवि॑ष्ठाय नव॒मं त्र॒सद॑स्युः |<span class='RishiDevChandas'>{त्रैवृष्णस्त्र्यरुणः पौरुकुत्स्यस्त्रसदस्युः भारतोश्वमेधश्च | अग्निः | त्रिष्टुप्}</span><p>यो मे॒ गिर॑स्तुविजा॒तस्य॑ पू॒र्वीर्यु॒क्तेना॒भि त्र्य॑रुणो गृ॒णाति॑ ||3 || </td>
</tr>
<tr>
<td class='VargaColorType1'>यो म॒ इति॑ प्र॒वोच॒त्यश्व॑मेधाय सू॒रये᳚ |<span class='RishiDevChandas'>{त्रैवृष्णस्त्र्यरुणः पौरुकुत्स्यस्त्रसदस्युः भारतोश्वमेधश्च | अग्निः | अनुष्टुप्}</span><p>दद॑दृ॒चा स॒निं य॒ते दद᳚न्मे॒धामृ॑ताय॒ते ||4 || </td>
</tr>
<tr>
<td class='VargaColorType1'>यस्य॑ मा परु॒षाः श॒तमु॑द्ध॒र्षय᳚‌न्त्यु॒क्षणः॑ |<span class='RishiDevChandas'>{त्रैवृष्णस्त्र्यरुणः पौरुकुत्स्यस्त्रसदस्युः भारतोश्वमेधश्च | अग्निः | अनुष्टुप्}</span><p>अश्व॑मेधस्य॒ दानाः॒ सोमा᳚, इव॒ त्र्या᳚शिरः ||5 || </td>
</tr>
<tr>
<td class='VargaColorType1'>इ‌न्द्रा᳚ग्नी शत॒दाव्न्यश्व॑मेधे सु॒वीर्य᳚म् |<span class='RishiDevChandas'>{त्रैवृष्णस्त्र्यरुणः पौरुकुत्स्यस्त्रसदस्युः भारतोश्वमेधश्च | इन्द्राग्नी | अनुष्टुप्}</span><p>क्ष॒त्रं धा᳚रयतं बृ॒हद्दि॒वि सूर्य॑मिवा॒जर᳚म् ||6 || </td>
</tr>
<tr>
<td class='SuktaLabel'>[20] समिद्धइति षडृचस्य सूक्तस्यात्रेयी विश्ववाराऋषिकाग्निः आद्याःक्रमेणत्रिष्टुब्जगतीत्रिष्टुबनुष्टुभः अंत्येद्वेगायत्र्यौ |<span class='MantraNumbering'>{मंडल:5, अनुवाक:2, सूक्त:14}{अष्टक:4, अध्याय:1}</span>
</td>
</tr>
<tr>
<td class='VargaColorType2'>समि॑द्धो, अ॒ग्निर्दि॒वि शो॒चिर॑श्रेत्प्र॒त्यङ्ङु॒षस॑मुर्वि॒या वि भा᳚ति |<span class='RishiDevChandas'>{आत्रेयी विश्ववारा ऋषिका | अग्निः | त्रिष्टुप्}</span><p>एति॒ प्राची᳚ वि॒श्ववा᳚रा॒ नमो᳚भिर्दे॒वाँ, ईळा᳚ना ह॒विषा᳚ घृ॒ताची᳚ ||1 || <span class='MantraNumbering'>वर्ग:22</span></td>
</tr>
<tr>
<td class='VargaColorType2'>स॒मि॒ध्यमा᳚नो, अ॒मृत॑स्य राजसि ह॒विष्कृ॒ण्व‌न्तं᳚ सचसे स्व॒स्तये᳚ |<span class='RishiDevChandas'>{आत्रेयी विश्ववारा ऋषिका | अग्निः | जगती}</span><p>विश्वं॒ स ध॑त्ते॒ द्रवि॑णं॒ यमिन्व॑स्याति॒थ्यम॑ग्ने॒ नि च॑ धत्त॒ इत्पु॒रः ||2 || </td>
</tr>
<tr>
<td class='VargaColorType2'>अग्ने॒ शर्ध॑ मह॒ते सौभ॑गाय॒ तव॑ द्यु॒म्नान्यु॑त्त॒मानि॑ स‌न्तु |<span class='RishiDevChandas'>{आत्रेयी विश्ववारा ऋषिका | अग्निः | त्रिष्टुप्}</span><p>सं जा᳚स्प॒त्यं सु॒यम॒मा कृ॑णुष्व शत्रूय॒ताम॒भि ति॑ष्ठा॒ महां᳚सि ||3 || </td>
</tr>
<tr>
<td class='VargaColorType2'>समि॑द्धस्य॒ प्रम॑ह॒सो ऽग्ने॒ व‌न्दे॒ तव॒ श्रिय᳚म् |<span class='RishiDevChandas'>{आत्रेयी विश्ववारा ऋषिका | अग्निः | अनुष्टुप्}</span><p>वृ॒ष॒भो द्यु॒म्नवाँ᳚, असि॒ सम॑ध्व॒रेष्वि॑ध्यसे ||4 || </td>
</tr>
<tr>
<td class='VargaColorType2'>समि॑द्धो, अग्न आहुत दे॒वान्य॑क्षि स्वध्वर |<span class='RishiDevChandas'>{आत्रेयी विश्ववारा ऋषिका | अग्निः | गायत्री}</span><p>त्वं हि ह᳚व्य॒वाळसि॑ ||5 || </td>
</tr>
<tr>
<td class='VargaColorType2'>आ जु॑होता दुव॒स्यता॒ ऽग्निं प्र॑य॒त्य॑ध्व॒रे |<span class='RishiDevChandas'>{आत्रेयी विश्ववारा ऋषिका | अग्निः | गायत्री}</span><p>वृ॒णी॒ध्वं ह᳚व्य॒वाह॑नम् ||6 || </td>
</tr>
<tr>
<td class='SuktaLabel'>[21] त्र्यर्यमेति पंचदशर्चस्य सूक्तस्य शाक्त्योगौरिवीतिरिंद्रः (उशनायदितिपादस्योशनावा) त्रिष्टुप् |<span class='MantraNumbering'>{मंडल:5, अनुवाक:2, सूक्त:15}{अष्टक:4, अध्याय:1}</span>
</td>
</tr>
<tr>
<td class='VargaColorType1'>त्र्य᳚र्य॒मा मनु॑षो दे॒वता᳚ता॒ त्री रो᳚च॒ना दि॒व्या धा᳚रय‌न्त |<span class='RishiDevChandas'>{शाक्त्यो गौरिवीतिः | इन्द्रः | त्रिष्टुप्}</span><p>अर्च᳚‌न्ति त्वा म॒रुतः॑ पू॒तद॑क्षा॒स्त्वमे᳚षा॒मृषि॑रि‌न्द्रासि॒ धीरः॑ ||1 || <span class='MantraNumbering'>वर्ग:23</span></td>
</tr>
<tr>
<td class='VargaColorType1'>अनु॒ यदीं᳚ म॒रुतो᳚ म‌न्दसा॒नमार्च॒न्नि‌न्द्रं᳚ पपि॒वांसं᳚ सु॒तस्य॑ |<span class='RishiDevChandas'>{शाक्त्यो गौरिवीतिः | इन्द्रः | त्रिष्टुप्}</span><p>आद॑त्त॒ वज्र॑म॒भि यदहिं॒ हन्न॒पो य॒ह्वीर॑सृज॒त्सर्त॒वा, उ॑ ||2 || </td>
</tr>
<tr>
<td class='VargaColorType1'>उ॒त ब्र᳚ह्माणो मरुतो मे, अ॒स्ये‌न्द्रः॒ सोम॑स्य॒ सुषु॑तस्य पेयाः |<span class='RishiDevChandas'>{शाक्त्यो गौरिवीतिः | इन्द्रः | त्रिष्टुप्}</span><p>तद्धि ह॒व्यं मनु॑षे॒ गा, अवि᳚‌न्द॒दह॒न्नहिं᳚ पपि॒वाँ, इ‌न्द्रो᳚, अस्य ||3 || </td>
</tr>
<tr>
<td class='VargaColorType1'>आद्रोद॑सी वित॒रं वि ष्क॑भायत्संविव्या॒नश्चि॑द्भि॒यसे᳚ मृ॒गं कः॑ |<span class='RishiDevChandas'>{शाक्त्यो गौरिवीतिः | इन्द्रः | त्रिष्टुप्}</span><p>जिग॑र्ति॒मि‌न्द्रो᳚, अप॒जर्गु॑राणः॒ प्रति॑ श्व॒स‌न्त॒मव॑ दान॒वं ह॑न् ||4 || </td>
</tr>
<tr>
<td class='VargaColorType1'>अध॒ क्रत्वा᳚ मघव॒‌न्तुभ्यं᳚ दे॒वा, अनु॒ विश्वे᳚, अददुः सोम॒पेय᳚म् |<span class='RishiDevChandas'>{शाक्त्यो गौरिवीतिः | इन्द्रः | त्रिष्टुप्}</span><p>यत्सूर्य॑स्य ह॒रितः॒ पत᳚‌न्तीः पु॒रः स॒तीरुप॑रा॒, एत॑शे॒ कः ||5 || </td>
</tr>
<tr>
<td class='VargaColorType2'>नव॒ यद॑स्य नव॒तिं च॑ भो॒गा‌न्त्सा॒कं वज्रे᳚ण म॒घवा᳚ विवृ॒श्चत् |<span class='RishiDevChandas'>{शाक्त्यो गौरिवीतिः | इन्द्रः | त्रिष्टुप्}</span><p>अर्च॒‌न्ती‌न्द्रं᳚ म॒रुतः॑ स॒धस्थे॒ त्रैष्टु॑भेन॒ वच॑सा बाधत॒ द्याम् ||6 || <span class='MantraNumbering'>वर्ग:24</span></td>
</tr>
<tr>
<td class='VargaColorType2'>सखा॒ सख्ये᳚, अपच॒त्‌ तूय॑म॒ग्निर॒स्य क्रत्वा᳚ महि॒षा त्री श॒तानि॑ |<span class='RishiDevChandas'>{शाक्त्यो गौरिवीतिः | इन्द्रः | त्रिष्टुप्}</span><p>त्री सा॒कमि‌न्द्रो॒ मनु॑षः॒ सरां᳚सि सु॒तं पि॑बद्वृत्र॒हत्या᳚य॒ सोम᳚म् ||7 || </td>
</tr>
<tr>
<td class='VargaColorType2'>त्री यच्छ॒ता म॑हि॒षाणा॒मघो॒ मास्त्री सरां᳚सि म॒घवा᳚ सो॒म्यापाः᳚ |<span class='RishiDevChandas'>{शाक्त्यो गौरिवीतिः | इन्द्रः | त्रिष्टुप्}</span><p>का॒रं न विश्वे᳚, अह्व‌न्त दे॒वा भर॒मि‌न्द्रा᳚य॒ यदहिं᳚ ज॒घान॑ ||8 || </td>
</tr>
<tr>
<td class='VargaColorType2'>उ॒शना॒ यत्स॑ह॒स्यै॒३॑(ऐ॒)रया᳚तं गृ॒हमि᳚‌न्द्र जूजुवा॒नेभि॒रश्वैः᳚ |<span class='RishiDevChandas'>{शाक्त्यो गौरिवीतिः | इन्द्रः | त्रिष्टुप्}</span><p>व॒न्वा॒नो, अत्र॑ स॒रथं᳚ ययाथ॒ कुत्से᳚न दे॒वैरव॑नोर्ह॒ शुष्ण᳚म् ||9 || </td>
</tr>
<tr>
<td class='VargaColorType2'>प्रान्यच्च॒क्रम॑वृहः॒ सूर्य॑स्य॒ कुत्सा᳚या॒न्यद्वरि॑वो॒ यात॑वेऽकः |<span class='RishiDevChandas'>{शाक्त्यो गौरिवीतिः | इन्द्रः | त्रिष्टुप्}</span><p>अ॒नासो॒ दस्यूँ᳚रमृणो व॒धेन॒ नि दु᳚र्यो॒ण आ᳚वृणङ्मृ॒ध्रवा᳚चः ||10 || </td>
</tr>
<tr>
<td class='VargaColorType1'>स्तोमा᳚सस्त्वा॒ गौरि॑वीतेरवर्ध॒न्नर᳚‌न्धयो वैदथि॒नाय॒ पिप्रु᳚म् |<span class='RishiDevChandas'>{शाक्त्यो गौरिवीतिः | इन्द्रः | त्रिष्टुप्}</span><p>आ त्वामृ॒जिश्वा᳚ स॒ख्याय॑ चक्रे॒ पच᳚न्प॒क्तीरपि॑बः॒ सोम॑मस्य ||11 || <span class='MantraNumbering'>वर्ग:25</span></td>
</tr>
<tr>
<td class='VargaColorType1'>नव॑ग्वासः सु॒तसो᳚मास॒ इ‌न्द्रं॒ दश॑ग्वासो, अ॒भ्य॑र्च‌न्त्य॒र्कैः |<span class='RishiDevChandas'>{शाक्त्यो गौरिवीतिः | इन्द्रः | त्रिष्टुप्}</span><p>गव्यं᳚ चिदू॒र्वम॑पि॒धान॑व‌न्तं॒ तं चि॒न्नरः॑ शशमा॒ना, अप᳚ व्रन् ||12 || </td>
</tr>
<tr>
<td class='VargaColorType1'>क॒थो नु ते॒ परि॑ चराणि वि॒द्वान्वी॒र्या᳚ मघव॒न्या च॒कर्थ॑ |<span class='RishiDevChandas'>{शाक्त्यो गौरिवीतिः | इन्द्रः | त्रिष्टुप्}</span><p>या चो॒ नु नव्या᳚ कृ॒णवः॑ शविष्ठ॒ प्रेदु॒ ता ते᳚ वि॒दथे᳚षु ब्रवाम ||13 || </td>
</tr>
<tr>
<td class='VargaColorType1'>ए॒ता विश्वा᳚ चकृ॒वाँ, इ᳚‌न्द्र॒ भूर्यप॑रीतो ज॒नुषा᳚ वी॒र्ये᳚ण |<span class='RishiDevChandas'>{शाक्त्यो गौरिवीतिः | इन्द्रः | त्रिष्टुप्}</span><p>या चि॒न्नु व॑ज्रिन्‌ कृ॒णवो᳚ दधृ॒ष्वान्न ते᳚ व॒र्ता तवि॑ष्या, अस्ति॒ तस्याः᳚ ||14 || </td>
</tr>
<tr>
<td class='VargaColorType1'>इ‌न्द्र॒ ब्रह्म॑ क्रि॒यमा᳚णा जुषस्व॒ या ते᳚ शविष्ठ॒ नव्या॒, अक᳚र्म |<span class='RishiDevChandas'>{शाक्त्यो गौरिवीतिः | इन्द्रः | त्रिष्टुप्}</span><p>वस्त्रे᳚व भ॒द्रा सुकृ॑ता वसू॒यू रथं॒ न धीरः॒ स्वपा᳚, अतक्षम् ||15 || </td>
</tr>
<tr>
<td class='SuktaLabel'>[22] क्वस्येति पंचदशर्चस्य सूक्तस्यात्रेयोबभ्रुरिंद्रोंत्यानांचतसृणामृणंचयेंद्रौदेवतेत्रिष्टुप् |<span class='MantraNumbering'>{मंडल:5, अनुवाक:2, सूक्त:16}{अष्टक:4, अध्याय:1}</span>
</td>
</tr>
<tr>
<td class='VargaColorType2'>क्व१॑(अ॒) स्य वी॒रः को, अ॑पश्य॒दि‌न्द्रं᳚ सु॒खर॑थ॒मीय॑मानं॒ हरि॑भ्याम् |<span class='RishiDevChandas'>{आत्रेयो बभ्रुः | इन्द्रः | त्रिष्टुप्}</span><p>यो रा॒या व॒ज्री सु॒तसो᳚ममि॒च्छ‌न्तदोको॒ ग‌न्ता᳚ पुरुहू॒त ऊ॒ती ||1 || <span class='MantraNumbering'>वर्ग:26</span></td>
</tr>
<tr>
<td class='VargaColorType2'>अवा᳚चचक्षं प॒दम॑स्य स॒स्वरु॒ग्रं नि॑धा॒तुरन्वा᳚यमि॒च्छन् |<span class='RishiDevChandas'>{आत्रेयो बभ्रुः | इन्द्रः | त्रिष्टुप्}</span><p>अपृ॑च्छम॒न्याँ, उ॒त ते म॑ आहु॒रि‌न्द्रं॒ नरो᳚ बुबुधा॒ना, अ॑शेम ||2 || </td>
</tr>
<tr>
<td class='VargaColorType2'>प्र नु व॒यं सु॒ते या ते᳚ कृ॒तानी‌न्द्र॒ ब्रवा᳚म॒ यानि॑ नो॒ जुजो᳚षः |<span class='RishiDevChandas'>{आत्रेयो बभ्रुः | इन्द्रः | त्रिष्टुप्}</span><p>वेद॒दवि॑द्वांछृ॒णव॑च्च वि॒द्वान्वह॑ते॒ऽयं म॒घवा॒ सर्व॑सेनः ||3 || </td>
</tr>
<tr>
<td class='VargaColorType2'>स्थि॒रं मन॑श्चकृषे जा॒त इ᳚‌न्द्र॒ वेषीदेको᳚ यु॒धये॒ भूय॑सश्चित् |<span class='RishiDevChandas'>{आत्रेयो बभ्रुः | इन्द्रः | त्रिष्टुप्}</span><p>अश्मा᳚नं चि॒च्छव॑सा दिद्युतो॒ वि वि॒दो गवा᳚मू॒र्वमु॒स्रिया᳚णाम् ||4 || </td>
</tr>
<tr>
<td class='VargaColorType2'>प॒रो यत्‌ त्वं प॑र॒म आ॒जनि॑ष्ठाः परा॒वति॒ श्रुत्यं॒ नाम॒ बिभ्र॑त् |<span class='RishiDevChandas'>{आत्रेयो बभ्रुः | इन्द्रः | त्रिष्टुप्}</span><p>अत॑श्चि॒दि‌न्द्रा᳚दभय‌न्त दे॒वा विश्वा᳚, अ॒पो, अ॑जयद्दा॒सप॑त्नीः ||5 || </td>
</tr>
<tr>
<td class='VargaColorType1'>तुभ्येदे॒ते म॒रुतः॑ सु॒शेवा॒, अर्च᳚‌न्त्य॒र्कं सु॒न्व‌न्त्य‌न्धः॑ |<span class='RishiDevChandas'>{आत्रेयो बभ्रुः | इन्द्रः | त्रिष्टुप्}</span><p>अहि॑मोहा॒नम॒प आ॒शया᳚नं॒ प्र मा॒याभि᳚र्मा॒यिनं᳚ सक्ष॒दि‌न्द्रः॑ ||6 || <span class='MantraNumbering'>वर्ग:27</span></td>
</tr>
<tr>
<td class='VargaColorType1'>वि षू मृधो᳚ ज॒नुषा॒ दान॒मिन्व॒न्नह॒न्‌ गवा᳚ मघव‌न्त्संचका॒नः |<span class='RishiDevChandas'>{आत्रेयो बभ्रुः | इन्द्रः | त्रिष्टुप्}</span><p>अत्रा᳚ दा॒सस्य॒ नमु॑चेः॒ शिरो॒ यदव॑र्तयो॒ मन॑वे गा॒तुमि॒च्छन् ||7 || </td>
</tr>
<tr>
<td class='VargaColorType1'>युजं॒ हि मामकृ॑था॒, आदिदि᳚‌न्द्र॒ शिरो᳚ दा॒सस्य॒ नमु॑चेर्मथा॒यन् |<span class='RishiDevChandas'>{आत्रेयो बभ्रुः | इन्द्रः | त्रिष्टुप्}</span><p>अश्मा᳚नं चित्स्व॒र्य१॑(अं॒) वर्त॑मानं॒ प्र च॒क्रिये᳚व॒ रोद॑सी म॒रुद्भ्यः॑ ||8 || </td>
</tr>
<tr>
<td class='VargaColorType1'>स्त्रियो॒ हि दा॒स आयु॑धानि च॒क्रे किं मा᳚ करन्नब॒ला, अ॑स्य॒ सेनाः᳚ |<span class='RishiDevChandas'>{आत्रेयो बभ्रुः | इन्द्रः | त्रिष्टुप्}</span><p>अ॒‌न्तर्ह्यख्य॑दु॒भे, अ॑स्य॒ धेने॒, अथोप॒ प्रैद्यु॒धये॒ दस्यु॒मि‌न्द्रः॑ ||9 || </td>
</tr>
<tr>
<td class='VargaColorType1'>समत्र॒ गावो॒ऽभितो᳚ऽनव‌न्ते॒हेह॑ व॒त्सैर्वियु॑ता॒ यदास॑न् |<span class='RishiDevChandas'>{आत्रेयो बभ्रुः | इन्द्रः | त्रिष्टुप्}</span><p>सं ता, इ‌न्द्रो᳚, असृजदस्य शा॒कैर्यदीं॒ सोमा᳚सः॒ सुषु॑ता॒, अम᳚‌न्दन् ||10 || </td>
</tr>
<tr>
<td class='VargaColorType2'>यदीं॒ सोमा᳚ ब॒भ्रुधू᳚ता॒, अम᳚‌न्द॒न्नरो᳚रवीद्वृष॒भः साद॑नेषु |<span class='RishiDevChandas'>{आत्रेयो बभ्रुः | इन्द्रः | त्रिष्टुप्}</span><p>पु॒रं॒द॒रः प॑पि॒वाँ, इ‌न्द्रो᳚, अस्य॒ पुन॒र्गवा᳚मददादु॒स्रिया᳚णाम् ||11 || <span class='MantraNumbering'>वर्ग:28</span></td>
</tr>
<tr>
<td class='VargaColorType2'>भ॒द्रमि॒दं रु॒शमा᳚, अग्ने, अक्र॒न्‌ गवां᳚ च॒त्वारि॒ दद॑तः स॒हस्रा᳚ |<span class='RishiDevChandas'>{आत्रेयो बभ्रुः | ऋणामृणंचयेंद्रौ | त्रिष्टुप्}</span><p>ऋ॒णं॒च॒यस्य॒ प्रय॑ता म॒घानि॒ प्रत्य॑ग्रभीष्म॒ नृत॑मस्य नृ॒णाम् ||12 || </td>
</tr>
<tr>
<td class='VargaColorType2'>सु॒पेश॑सं॒ माव॑ सृज॒‌न्त्यस्तं॒ गवां᳚ स॒हस्रै᳚ रु॒शमा᳚सो, अग्ने |<span class='RishiDevChandas'>{आत्रेयो बभ्रुः | ऋणामृणंचयेंद्रौ | त्रिष्टुप्}</span><p>ती॒व्रा, इ‌न्द्र॑ममम‌न्दुः सु॒तासो॒ ऽक्तोर्व्यु॑ष्टौ॒ परि॑तक्म्यायाः ||13 || </td>
</tr>
<tr>
<td class='VargaColorType2'>औच्छ॒त्सा रात्री॒ परि॑तक्म्या॒ याँ, ऋ॑णंच॒ये राज॑नि रु॒शमा᳚नाम् |<span class='RishiDevChandas'>{आत्रेयो बभ्रुः | ऋणामृणंचयेंद्रौ | त्रिष्टुप्}</span><p>अत्यो॒ न वा॒जी र॒घुर॒ज्यमा᳚नो ब॒भ्रुश्च॒त्वार्य॑सनत्स॒हस्रा᳚ ||14 || </td>
</tr>
<tr>
<td class='VargaColorType2'>चतुः॑सहस्रं॒ गव्य॑स्य प॒श्वः प्रत्य॑ग्रभीष्म रु॒शमे᳚ष्वग्ने |<span class='RishiDevChandas'>{आत्रेयो बभ्रुः | ऋणामृणंचयेंद्रौ | त्रिष्टुप्}</span><p>घ॒र्मश्चि॑त्त॒प्तः प्र॒वृजे॒ य आसी᳚दय॒स्मय॒स्तम्वादा᳚म॒ विप्राः᳚ ||15 || </td>
</tr>
<tr>
<td class='SuktaLabel'>[23] इंद्रोरथायेति त्रयोदशर्चस्य सूक्तस्यात्रेयोवस्युरिंद्रः | ( उग्रमयातमित्यादि पादौ कुत्सदैवत्यौ‌उशनोदैवत्यौवा) नवम्या इंद्रा कुत्सौत्रिष्टुप् |<span class='MantraNumbering'>{मंडल:5, अनुवाक:2, सूक्त:17}{अष्टक:4, अध्याय:1}</span>
</td>
</tr>
<tr>
<td class='VargaColorType1'>इ‌न्द्रो॒ रथा᳚य प्र॒वतं᳚ कृणोति॒ यम॒ध्यस्था᳚न्म॒घवा᳚ वाज॒य‌न्त᳚म् |<span class='RishiDevChandas'>{आत्रेयो वस्युः | इन्द्रः | त्रिष्टुप्}</span><p>यू॒थेव॑ प॒श्वो व्यु॑नोति गो॒पा, अरि॑ष्टो याति प्रथ॒मः सिषा᳚सन् ||1 || <span class='MantraNumbering'>वर्ग:29</span></td>
</tr>
<tr>
<td class='VargaColorType1'>आ प्र द्र॑व हरिवो॒ मा वि वे᳚नः॒ पिश᳚ङ्गराते, अ॒भि नः॑ सचस्व |<span class='RishiDevChandas'>{आत्रेयो वस्युः | इन्द्रः | त्रिष्टुप्}</span><p>न॒हि त्वदि᳚‌न्द्र॒ वस्यो᳚, अ॒न्यदस्त्य॑मे॒नाँश्चि॒ज्जनि॑वतश्चकर्थ ||2 || </td>
</tr>
<tr>
<td class='VargaColorType1'>उद्यत्सहः॒ सह॑स॒ आज॑निष्ट॒ देदि॑ष्ट॒ इ‌न्द्र॑ इ‌न्द्रि॒याणि॒ विश्वा᳚ |<span class='RishiDevChandas'>{आत्रेयो वस्युः | इन्द्रः | त्रिष्टुप्}</span><p>प्राचो᳚दयत्सु॒दुघा᳚ व॒व्रे, अ॒‌न्तर्वि ज्योति॑षा संववृ॒त्वत्तमो᳚ऽवः ||3 || </td>
</tr>
<tr>
<td class='VargaColorType1'>अन॑वस्ते॒ रथ॒मश्वा᳚य तक्ष॒‌न्त्वष्टा॒ वज्रं᳚ पुरुहूत द्यु॒म‌न्त᳚म् |<span class='RishiDevChandas'>{आत्रेयो वस्युः | इन्द्रः | त्रिष्टुप्}</span><p>ब्र॒ह्माण॒ इ‌न्द्रं᳚ म॒हय᳚‌न्तो, अ॒र्कैरव॑र्धय॒न्नह॑ये॒ ह‌न्त॒वा, उ॑ ||4 || </td>
</tr>
<tr>
<td class='VargaColorType1'>वृष्णे॒ यत्ते॒ वृष॑णो, अ॒र्कमर्चा॒नि‌न्द्र॒ ग्रावा᳚णो॒, अदि॑तिः स॒जोषाः᳚ |<span class='RishiDevChandas'>{आत्रेयो वस्युः | इन्द्रः | त्रिष्टुप्}</span><p>अ॒न॒श्वासो॒ ये प॒वयो᳚ऽर॒था, इ‌न्द्रे᳚षिता, अ॒भ्यव॑र्त‌न्त॒ दस्यू॑न् ||5 || </td>
</tr>
<tr>
<td class='VargaColorType2'>प्र ते॒ पूर्वा᳚णि॒ कर॑णानि वोचं॒ प्र नूत॑ना मघव॒न्या च॒कर्थ॑ |<span class='RishiDevChandas'>{आत्रेयो वस्युः | इन्द्रः | त्रिष्टुप्}</span><p>शक्ती᳚वो॒ यद्वि॒भरा॒ रोद॑सी, उ॒भे जय᳚न्न॒पो मन॑वे॒ दानु॑चित्राः ||6 || <span class='MantraNumbering'>वर्ग:30</span></td>
</tr>
<tr>
<td class='VargaColorType2'>तदिन्नु ते॒ कर॑णं दस्म वि॒प्राहिं॒ यद्घ्नन्नोजो॒, अत्रामि॑मीथाः |<span class='RishiDevChandas'>{आत्रेयो वस्युः | इन्द्रः | त्रिष्टुप्}</span><p>शुष्ण॑स्य चि॒त्परि॑ मा॒या, अ॑गृभ्णाः प्रपि॒त्वं यन्नप॒ दस्यूँ᳚रसेधः ||7 || </td>
</tr>
<tr>
<td class='VargaColorType2'>त्वम॒पो यद॑वे तु॒र्वशा॒याऽर॑मयः सु॒दुघाः᳚ पा॒र इ᳚‌न्द्र |<span class='RishiDevChandas'>{आत्रेयो वस्युः | १/२:इन्द्रः, २/२:इन्द्र कुत्सो वा, इन्द्र उशना वा | त्रिष्टुप्}</span><p>उ॒ग्रम॑यात॒मव॑हो ह॒ कुत्सं॒ सं ह॒ यद्वा᳚मु॒शनार᳚‌न्त दे॒वाः ||8 || </td>
</tr>
<tr>
<td class='VargaColorType2'>इ‌न्द्रा᳚कुत्सा॒ वह॑माना॒ रथे॒ना वा॒मत्या॒, अपि॒ कर्णे᳚ वह‌न्तु |<span class='RishiDevChandas'>{आत्रेयो वस्युः | इन्द्र कुत्सो वा | त्रिष्टुप्}</span><p>निः षी᳚म॒द्भ्यो धम॑थो॒ निः ष॒धस्था᳚न्म॒घोनो᳚ हृ॒दो व॑रथ॒स्तमां᳚सि ||9 || </td>
</tr>
<tr>
<td class='VargaColorType2'>वात॑स्य यु॒क्ता‌न्त्सु॒युज॑श्चि॒दश्वा᳚न्‌ क॒विश्चि॑दे॒षो, अ॑जगन्नव॒स्युः |<span class='RishiDevChandas'>{आत्रेयो वस्युः | इन्द्रः | त्रिष्टुप्}</span><p>विश्वे᳚ ते॒, अत्र॑ म॒रुतः॒ सखा᳚य॒ इ‌न्द्र॒ ब्रह्मा᳚णि॒ तवि॑षीमवर्धन् ||10 || </td>
</tr>
<tr>
<td class='VargaColorType1'>सूर॑श्चि॒द्रथं॒ परि॑तक्म्यायां॒ पूर्वं᳚ कर॒दुप॑रं जूजु॒वांस᳚म् |<span class='RishiDevChandas'>{आत्रेयो वस्युः | इन्द्रः कुत्सश्च | त्रिष्टुप्}</span><p>भर॑च्च॒क्रमेत॑शः॒ सं रि॑णाति पु॒रो दध॑त्सनिष्यति॒ क्रतुं᳚ नः ||11 || <span class='MantraNumbering'>वर्ग:31</span></td>
</tr>
<tr>
<td class='VargaColorType1'>आयं ज॑ना, अभि॒चक्षे᳚ जगा॒मे‌न्द्रः॒ सखा᳚यं सु॒तसो᳚ममि॒च्छन् |<span class='RishiDevChandas'>{आत्रेयो वस्युः | इन्द्रः | त्रिष्टुप्}</span><p>वद॒न्‌ ग्रावाव॒ वेदिं᳚ भ्रियाते॒ यस्य॑ जी॒रम॑ध्व॒र्यव॒श्चर᳚‌न्ति ||12 || </td>
</tr>
<tr>
<td class='VargaColorType1'>ये चा॒कन᳚‌न्त चा॒कन᳚‌न्त॒ नू ते मर्ता᳚, अमृत॒ मो ते, अंह॒ आर॑न् |<span class='RishiDevChandas'>{आत्रेयो वस्युः | इन्द्रः | त्रिष्टुप्}</span><p>वा॒व॒‌न्धि यज्यूँ᳚रु॒त तेषु॑ धे॒ह्योजो॒ जने᳚षु॒ येषु॑ ते॒ स्याम॑ ||13 || </td>
</tr>
<tr>
<td class='SuktaLabel'>[24] अदुर्दरुत्समिति द्वादशर्चस्य सूक्तस्यात्रेयोगातुरिंद्रस्त्रिष्टुप् |<span class='MantraNumbering'>{मंडल:5, अनुवाक:2, सूक्त:18}{अष्टक:4, अध्याय:1}</span>
</td>
</tr>
<tr>
<td class='VargaColorType2'>अद॑र्द॒रुत्स॒मसृ॑जो॒ वि खानि॒ त्वम᳚र्ण॒वान्ब॑द्बधा॒नाँ, अ॑रम्णाः |<span class='RishiDevChandas'>{आत्रेयो गातुः | इन्द्रः | त्रिष्टुप्}</span><p>म॒हा‌न्त॑मि‌न्द्र॒ पर्व॑तं॒ वि यद्वः सृ॒जो वि धारा॒, अव॑ दान॒वं ह॑न् ||1 || <span class='MantraNumbering'>वर्ग:32</span></td>
</tr>
<tr>
<td class='VargaColorType2'>त्वमुत्साँ᳚, ऋ॒तुभि॑र्बद्बधा॒नाँ, अरं᳚ह॒ ऊधः॒ पर्व॑तस्य वज्रिन् |<span class='RishiDevChandas'>{आत्रेयो गातुः | इन्द्रः | त्रिष्टुप्}</span><p>अहिं᳚ चिदुग्र॒ प्रयु॑तं॒ शया᳚नं जघ॒न्वाँ, इ᳚‌न्द्र॒ तवि॑षीमधत्थाः ||2 || </td>
</tr>
<tr>
<td class='VargaColorType2'>त्यस्य॑ चिन्मह॒तो निर्मृ॒गस्य॒ वध॑र्जघान॒ तवि॑षीभि॒रि‌न्द्रः॑ |<span class='RishiDevChandas'>{आत्रेयो गातुः | इन्द्रः | त्रिष्टुप्}</span><p>य एक॒ इद॑प्र॒तिर्मन्य॑मान॒ आद॑स्माद॒न्यो, अ॑जनिष्ट॒ तव्या॑न् ||3 || </td>
</tr>
<tr>
<td class='VargaColorType2'>त्यं चि॑देषां स्व॒धया॒ मद᳚‌न्तं मि॒हो नपा᳚तं सु॒वृधं᳚ तमो॒गाम् |<span class='RishiDevChandas'>{आत्रेयो गातुः | इन्द्रः | त्रिष्टुप्}</span><p>वृष॑प्रभर्मा दान॒वस्य॒ भामं॒ वज्रे᳚ण व॒ज्री नि ज॑घान॒ शुष्ण᳚म् ||4 || </td>
</tr>
<tr>
<td class='VargaColorType2'>त्यं चि॑दस्य॒ क्रतु॑भि॒र्निष॑त्तमम॒र्मणो᳚ वि॒ददिद॑स्य॒ मर्म॑ |<span class='RishiDevChandas'>{आत्रेयो गातुः | इन्द्रः | त्रिष्टुप्}</span><p>यदीं᳚ सुक्षत्र॒ प्रभृ॑ता॒ मद॑स्य॒ युयु॑त्स‌न्तं॒ तम॑सि ह॒र्म्ये धाः ||5 || </td>
</tr>
<tr>
<td class='VargaColorType2'>त्यं चि॑दि॒त्था क॑त्प॒यं शया᳚नमसू॒र्ये तम॑सि वावृधा॒नम् |<span class='RishiDevChandas'>{आत्रेयो गातुः | इन्द्रः | त्रिष्टुप्}</span><p>तं चि᳚न्म‌न्दा॒नो वृ॑ष॒भः सु॒तस्यो॒च्चैरि‌न्द्रो᳚, अप॒गूर्या᳚ जघान ||6 || </td>
</tr>
<tr>
<td class='VargaColorType1'>उद्यदि‌न्द्रो᳚ मह॒ते दा᳚न॒वाय॒ वध॒र्यमि॑ष्ट॒ सहो॒, अप्र॑तीतम् |<span class='RishiDevChandas'>{आत्रेयो गातुः | इन्द्रः | त्रिष्टुप्}</span><p>यदीं॒ वज्र॑स्य॒ प्रभृ॑तौ द॒दाभ॒ विश्व॑स्य ज॒‌न्तोर॑ध॒मं च॑कार ||7 || <span class='MantraNumbering'>वर्ग:33</span></td>
</tr>
<tr>
<td class='VargaColorType1'>त्यं चि॒दर्णं᳚ मधु॒पं शया᳚नमसि॒न्वं व॒व्रं मह्याद॑दु॒ग्रः |<span class='RishiDevChandas'>{आत्रेयो गातुः | इन्द्रः | त्रिष्टुप्}</span><p>अ॒पाद॑म॒त्रं म॑ह॒ता व॒धेन॒ नि दु᳚र्यो॒ण आ᳚वृणङ्मृ॒ध्रवा᳚चम् ||8 || </td>
</tr>
<tr>
<td class='VargaColorType1'>को, अ॑स्य॒ शुष्मं॒ तवि॑षीं वरात॒ एको॒ धना᳚ भरते॒, अप्र॑तीतः |<span class='RishiDevChandas'>{आत्रेयो गातुः | इन्द्रः | त्रिष्टुप्}</span><p>इ॒मे चि॑दस्य॒ ज्रय॑सो॒ नु दे॒वी, इ‌न्द्र॒स्यौज॑सो भि॒यसा᳚ जिहाते ||9 || </td>
</tr>
<tr>
<td class='VargaColorType1'>न्य॑स्मै दे॒वी स्वधि॑तिर्जिहीत॒ इ‌न्द्रा᳚य गा॒तुरु॑श॒तीव॑ येमे |<span class='RishiDevChandas'>{आत्रेयो गातुः | इन्द्रः | त्रिष्टुप्}</span><p>सं यदोजो᳚ यु॒वते॒ विश्व॑माभि॒रनु॑ स्व॒धाव्ने᳚ क्षि॒तयो᳚ नम‌न्त ||10 || </td>
</tr>
<tr>
<td class='VargaColorType1'>एकं॒ नु त्वा॒ सत्प॑तिं॒ पांच॑जन्यं जा॒तं शृ॑णोमि य॒शसं॒ जने᳚षु |<span class='RishiDevChandas'>{आत्रेयो गातुः | इन्द्रः | त्रिष्टुप्}</span><p>तं मे᳚ जगृभ्र आ॒शसो॒ नवि॑ष्ठं दो॒षा वस्तो॒र्हव॑मानास॒ इ‌न्द्र᳚म् ||11 || </td>
</tr>
<tr>
<td class='VargaColorType1'>ए॒वा हि त्वामृ॑तु॒था या॒तय᳚‌न्तं म॒घा विप्रे᳚भ्यो॒ दद॑तं शृ॒णोमि॑ |<span class='RishiDevChandas'>{आत्रेयो गातुः | इन्द्रः | त्रिष्टुप्}</span><p>किं ते᳚ ब्र॒ह्माणो᳚ गृहते॒ सखा᳚यो॒ ये त्वा॒या नि॑द॒धुः काम॑मि‌न्द्र ||12 || </td>
</tr>
<tr>
<td class='SuktaLabel'>[25] महिमहइति दशर्चस्य सूक्तस्य प्राजापत्यः संवरणइंद्रस्त्रिष्टुप् |<span class='MantraNumbering'>{मंडल:5, अनुवाक:3, सूक्त:1}{अष्टक:4, अध्याय:2}</span>
</td>
</tr>
<tr>
<td class='VargaColorType1'>महि॑ म॒हे त॒वसे᳚ दीध्ये॒ नॄनि‌न्द्रा᳚ये॒त्था त॒वसे॒, अत᳚व्यान् |<span class='RishiDevChandas'>{प्राजापत्यः संवरण | इन्द्रः | त्रिष्टुप्}</span><p>यो, अ॑स्मै सुम॒तिं वाज॑सातौ स्तु॒तो जने᳚ सम॒र्य॑श्चि॒केत॑ ||1 || <span class='MantraNumbering'>वर्ग:1</span></td>
</tr>
<tr>
<td class='VargaColorType1'>स त्वं न॑ इ‌न्द्र धियसा॒नो, अ॒र्कैर्हरी᳚णां वृष॒न्योक्त्र॑मश्रेः |<span class='RishiDevChandas'>{प्राजापत्यः संवरण | इन्द्रः | त्रिष्टुप्}</span><p>या, इ॒त्था म॑घव॒न्ननु॒ जोषं॒ वक्षो᳚, अ॒भि प्रार्यः स॑क्षि॒ जना॑न् ||2 || </td>
</tr>
<tr>
<td class='VargaColorType1'>न ते त॑ इ‌न्द्रा॒भ्य१॑(अ॒)स्मदृ॒ष्वाऽयु॑क्तासो, अब्र॒ह्मता॒ यदस॑न् |<span class='RishiDevChandas'>{प्राजापत्यः संवरण | इन्द्रः | त्रिष्टुप्}</span><p>तिष्ठा॒ रथ॒मधि॒ तं व॑ज्रह॒स्ता र॒श्मिं दे᳚व यमसे॒ स्वश्वः॑ ||3 || </td>
</tr>
<tr>
<td class='VargaColorType1'>पु॒रू यत्त॑ इ‌न्द्र॒ स‌न्त्यु॒क्था गवे᳚ च॒कर्थो॒र्वरा᳚सु॒ युध्य॑न् |<span class='RishiDevChandas'>{प्राजापत्यः संवरण | इन्द्रः | त्रिष्टुप्}</span><p>त॒त॒क्षे सूर्या᳚य चि॒दोक॑सि॒ स्वे वृषा᳚ स॒मत्सु॑ दा॒सस्य॒ नाम॑ चित् ||4 || </td>
</tr>
<tr>
<td class='VargaColorType1'>व॒यं ते त॑ इ‌न्द्र॒ ये च॒ नरः॒ शर्धो᳚ जज्ञा॒ना या॒ताश्च॒ रथाः᳚ |<span class='RishiDevChandas'>{प्राजापत्यः संवरण | इन्द्रः | त्रिष्टुप्}</span><p>आस्मांज॑गम्यादहिशुष्म॒ सत्वा॒ भगो॒ न हव्यः॑ प्रभृ॒थेषु॒ चारुः॑ ||5 || </td>
</tr>
<tr>
<td class='VargaColorType2'>प॒पृ॒क्षेण्य॑मि‌न्द्र॒ त्वे ह्योजो᳚ नृ॒म्णानि॑ च नृ॒तमा᳚नो॒, अम॑र्तः |<span class='RishiDevChandas'>{प्राजापत्यः संवरण | इन्द्रः | त्रिष्टुप्}</span><p>स न॒ एनीं᳚ वसवानो र॒यिं दाः॒ प्रार्यः स्तु॑षे तुविम॒घस्य॒ दान᳚म् ||6 || <span class='MantraNumbering'>वर्ग:2</span></td>
</tr>
<tr>
<td class='VargaColorType2'>ए॒वा न॑ इ‌न्द्रो॒तिभि॑रव पा॒हि गृ॑ण॒तः शू᳚र का॒रून् |<span class='RishiDevChandas'>{प्राजापत्यः संवरण | इन्द्रः | त्रिष्टुप्}</span><p>उ॒त त्वचं॒ दद॑तो॒ वाज॑सातौ पिप्री॒हि मध्वः॒ सुषु॑तस्य॒ चारोः᳚ ||7 || </td>
</tr>
<tr>
<td class='VargaColorType2'>उ॒त त्ये मा᳚ पौरुकु॒त्स्यस्य॑ सू॒रेस्त्र॒सद॑स्योर्हिर॒णिनो॒ ररा᳚णाः |<span class='RishiDevChandas'>{प्राजापत्यः संवरण | इन्द्रः | त्रिष्टुप्}</span><p>वह᳚‌न्तु मा॒ दश॒ श्येता᳚सो, अस्य गैरिक्षि॒तस्य॒ क्रतु॑भि॒र्नु स॑श्चे ||8 || </td>
</tr>
<tr>
<td class='VargaColorType2'>उ॒त त्ये मा᳚ मारु॒ताश्व॑स्य॒ शोणाः॒ क्रत्वा᳚मघासो वि॒दथ॑स्य रा॒तौ |<span class='RishiDevChandas'>{प्राजापत्यः संवरण | इन्द्रः | त्रिष्टुप्}</span><p>स॒हस्रा᳚ मे॒ च्यव॑तानो॒ ददा᳚न आनू॒कम॒र्यो वपु॑षे॒ नार्च॑त् ||9 || </td>
</tr>
<tr>
<td class='VargaColorType2'>उ॒त त्ये मा᳚ ध्व॒न्य॑स्य॒ जुष्टा᳚ लक्ष्म॒ण्य॑स्य सु॒रुचो॒ यता᳚नाः |<span class='RishiDevChandas'>{प्राजापत्यः संवरण | इन्द्रः | त्रिष्टुप्}</span><p>म॒ह्ना रा॒यः सं॒वर॑णस्य॒ ऋषे᳚र्व्र॒जं न गावः॒ प्रय॑ता॒, अपि॑ ग्मन् ||10 || </td>
</tr>
<tr>
<td class='SuktaLabel'>[26] अजातशत्रुमिति नवर्चस्य सूक्तस्य प्राजापत्यः संवरणइंद्रोजगत्यंत्यात्रिष्टुप् |<span class='MantraNumbering'>{मंडल:5, अनुवाक:3, सूक्त:2}{अष्टक:4, अध्याय:2}</span>
</td>
</tr>
<tr>
<td class='VargaColorType1'>अजा᳚तशत्रुम॒जरा॒ स्व᳚र्व॒त्यनु॑ स्व॒धामि॑ता द॒स्ममी᳚यते |<span class='RishiDevChandas'>{प्राजापत्यः संवरण | इन्द्रः | जगती}</span><p>सु॒नोत॑न॒ पच॑त॒ ब्रह्म॑वाहसे पुरुष्टु॒ताय॑ प्रत॒रं द॑धातन ||1 || <span class='MantraNumbering'>वर्ग:3</span></td>
</tr>
<tr>
<td class='VargaColorType1'>आ यः सोमे᳚न ज॒ठर॒मपि॑प्र॒ताऽम᳚‌न्दत म॒घवा॒ मध्वो॒, अ‌न्ध॑सः |<span class='RishiDevChandas'>{प्राजापत्यः संवरण | इन्द्रः | जगती}</span><p>यदीं᳚ मृ॒गाय॒ ह‌न्त॑वे म॒हाव॑धः स॒हस्र॑भृष्टिमु॒शना᳚ व॒धं यम॑त् ||2 || </td>
</tr>
<tr>
<td class='VargaColorType1'>यो, अ॑स्मै घ्रं॒स उ॒त वा॒ य ऊध॑नि॒ सोमं᳚ सु॒नोति॒ भव॑ति द्यु॒माँ, अह॑ |<span class='RishiDevChandas'>{प्राजापत्यः संवरण | इन्द्रः | जगती}</span><p>अपा᳚प श॒क्रस्त॑त॒नुष्टि॑मूहति त॒नूशु॑भ्रं म॒घवा॒ यः क॑वास॒खः ||3 || </td>
</tr>
<tr>
<td class='VargaColorType1'>यस्याव॑धीत्पि॒तरं॒ यस्य॑ मा॒तरं॒ यस्य॑ श॒क्रो भ्रात॑रं॒ नात॑ ईषते |<span class='RishiDevChandas'>{प्राजापत्यः संवरण | इन्द्रः | जगती}</span><p>वेतीद्व॑स्य॒ प्रय॑ता यतंक॒रो न किल्बि॑षादीषते॒ वस्व॑ आक॒रः ||4 || </td>
</tr>
<tr>
<td class='VargaColorType1'>न पं॒चभि॑र्द॒शभि᳚र्वष्ट्या॒रभं॒ नासु᳚न्वता सचते॒ पुष्य॑ता च॒न |<span class='RishiDevChandas'>{प्राजापत्यः संवरण | इन्द्रः | जगती}</span><p>जि॒नाति॒ वेद॑मु॒या ह‌न्ति॑ वा॒ धुनि॒रा दे᳚व॒युं भ॑जति॒ गोम॑ति व्र॒जे ||5 || </td>
</tr>
<tr>
<td class='VargaColorType2'>वि॒त्वक्ष॑णः॒ समृ॑तौ चक्रमास॒जोऽसु᳚न्वतो॒ विषु॑णः सुन्व॒तो वृ॒धः |<span class='RishiDevChandas'>{प्राजापत्यः संवरण | इन्द्रः | जगती}</span><p>इ‌न्द्रो॒ विश्व॑स्य दमि॒ता वि॒भीष॑णो यथाव॒शं न॑यति॒ दास॒मार्यः॑ ||6 || <span class='MantraNumbering'>वर्ग:4</span></td>
</tr>
<tr>
<td class='VargaColorType2'>समीं᳚ प॒णेर॑जति॒ भोज॑नं मु॒षे वि दा॒शुषे᳚ भजति सू॒नरं॒ वसु॑ |<span class='RishiDevChandas'>{प्राजापत्यः संवरण | इन्द्रः | जगती}</span><p>दु॒र्गे च॒न ध्रि॑यते॒ विश्व॒ आ पु॒रु जनो॒ यो, अ॑स्य॒ तवि॑षी॒मचु॑क्रुधत् ||7 || </td>
</tr>
<tr>
<td class='VargaColorType2'>सं यज्जनौ᳚ सु॒धनौ᳚ वि॒श्वश॑र्धसा॒ववे॒दि‌न्द्रो᳚ म॒घवा॒ गोषु॑ शु॒भ्रिषु॑ |<span class='RishiDevChandas'>{प्राजापत्यः संवरण | इन्द्रः | जगती}</span><p>युजं॒ ह्य१॑(अ॒)न्यमकृ॑त प्रवेप॒न्युदीं॒ गव्यं᳚ सृजते॒ सत्व॑भि॒र्धुनिः॑ ||8 || </td>
</tr>
<tr>
<td class='VargaColorType2'>स॒ह॒स्र॒सामाग्नि॑वेशिं गृणीषे॒ शत्रि॑मग्न उप॒मां के॒तुम॒र्यः |<span class='RishiDevChandas'>{प्राजापत्यः संवरण | इन्द्रः | त्रिष्टुप्}</span><p>तस्मा॒, आपः॑ सं॒यतः॑ पीपय‌न्त॒ तस्मि᳚न्‌ क्ष॒त्रमम॑वत्‌ त्वे॒षम॑स्तु ||9 || </td>
</tr>
<tr>
<td class='SuktaLabel'>[27] यस्तेसाधिष्टइत्यष्टर्चस्य सूक्तस्याङ्गिरसः प्रभूवसुरिंद्रोनुष्टुबंत्यापंक्तिः |<span class='MantraNumbering'>{मंडल:5, अनुवाक:3, सूक्त:3}{अष्टक:4, अध्याय:2}</span>
</td>
</tr>
<tr>
<td class='VargaColorType1'>यस्ते॒ साधि॒ष्ठोऽव॑स॒ इ‌न्द्र॒ क्रतु॒ष्टमा भ॑र |<span class='RishiDevChandas'>{आंगिरसः प्रभूवसुः | इन्द्रः | अनुष्टुप्}</span><p>अ॒स्मभ्यं᳚ चर्षणी॒सहं॒ सस्निं॒ वाजे᳚षु दु॒ष्टर᳚म् ||1 || <span class='MantraNumbering'>वर्ग:5</span></td>
</tr>
<tr>
<td class='VargaColorType1'>यदि᳚‌न्द्र ते॒ चत॑स्रो॒ यच्छू᳚र॒ स‌न्ति॑ ति॒स्रः |<span class='RishiDevChandas'>{आंगिरसः प्रभूवसुः | इन्द्रः | अनुष्टुप्}</span><p>यद्वा॒ पंच॑ क्षिती॒नामव॒स्तत्सु न॒ आ भ॑र ||2 || </td>
</tr>
<tr>
<td class='VargaColorType1'>आ तेऽवो॒ वरे᳚ण्यं॒ वृष᳚‌न्तमस्य हूमहे |<span class='RishiDevChandas'>{आंगिरसः प्रभूवसुः | इन्द्रः | अनुष्टुप्}</span><p>वृष॑जूति॒र्हि ज॑ज्ञि॒ष आ॒भूभि॑रि‌न्द्र तु॒र्वणिः॑ ||3 || </td>
</tr>
<tr>
<td class='VargaColorType1'>वृषा॒ ह्यसि॒ राध॑से जज्ञि॒षे वृष्णि॑ ते॒ शवः॑ |<span class='RishiDevChandas'>{आंगिरसः प्रभूवसुः | इन्द्रः | अनुष्टुप्}</span><p>स्वक्ष॑त्रं ते धृ॒षन्मनः॑ सत्रा॒हमि᳚‌न्द्र॒ पौंस्य᳚म् ||4 || </td>
</tr>
<tr>
<td class='VargaColorType1'>त्वं तमि᳚‌न्द्र॒ मर्त्य॑ममित्र॒य‌न्त॑मद्रिवः |<span class='RishiDevChandas'>{आंगिरसः प्रभूवसुः | इन्द्रः | अनुष्टुप्}</span><p>स॒र्व॒र॒था श॑तक्रतो॒ नि या᳚हि शवसस्पते ||5 || </td>
</tr>
<tr>
<td class='VargaColorType2'>त्वामिद्वृ॑त्रह‌न्तम॒ जना᳚सो वृ॒क्तब॑र्हिषः |<span class='RishiDevChandas'>{आंगिरसः प्रभूवसुः | इन्द्रः | अनुष्टुप्}</span><p>उ॒ग्रं पू॒र्वीषु॑ पू॒र्व्यं हव᳚‌न्ते॒ वाज॑सातये ||6 || <span class='MantraNumbering'>वर्ग:6</span></td>
</tr>
<tr>
<td class='VargaColorType2'>अ॒स्माक॑मि‌न्द्र दु॒ष्टरं᳚ पुरो॒यावा᳚नमा॒जिषु॑ |<span class='RishiDevChandas'>{आंगिरसः प्रभूवसुः | इन्द्रः | अनुष्टुप्}</span><p>स॒यावा᳚नं॒ धने᳚धने वाज॒य‌न्त॑मवा॒ रथ᳚म् ||7 || </td>
</tr>
<tr>
<td class='VargaColorType2'>अ॒स्माक॑मि॒‌न्द्रेहि॑ नो॒ रथ॑मवा॒ पुरं᳚ध्या |<span class='RishiDevChandas'>{आंगिरसः प्रभूवसुः | इन्द्रः | पंक्तिः}</span><p>व॒यं श॑विष्ठ॒ वार्यं᳚ दि॒वि श्रवो᳚ दधीमहि दि॒वि स्तोमं᳚ मनामहे ||8 || </td>
</tr>
<tr>
<td class='SuktaLabel'>[28] सआगमदिति षडृचस्य सूक्तस्याङ्गिरसःप्रभूवसुरिंद्रस्त्रिष्टुप् तृतीयाजगती |<span class='MantraNumbering'>{मंडल:5, अनुवाक:3, सूक्त:4}{अष्टक:4, अध्याय:2}</span>
</td>
</tr>
<tr>
<td class='VargaColorType1'>स आ ग॑म॒दि‌न्द्रो॒ यो वसू᳚नां॒ चिके᳚त॒द्दातुं॒ दाम॑नो रयी॒णाम् |<span class='RishiDevChandas'>{आंगिरसः प्रभूवसुः | इन्द्रः | त्रिष्टुप्}</span><p>ध॒न्व॒च॒रो न वंस॑गस्तृषा॒णश्च॑कमा॒नः पि॑बतु दु॒ग्धमं॒शुम् ||1 || <span class='MantraNumbering'>वर्ग:7</span></td>
</tr>
<tr>
<td class='VargaColorType1'>आ ते॒ हनू᳚ हरिवः शूर॒ शिप्रे॒ रुह॒त्सोमो॒ न पर्व॑तस्य पृ॒ष्ठे |<span class='RishiDevChandas'>{आंगिरसः प्रभूवसुः | इन्द्रः | त्रिष्टुप्}</span><p>अनु॑ त्वा राज॒न्नर्व॑तो॒ न हि॒न्वन्‌ गी॒र्भिर्म॑देम पुरुहूत॒ विश्वे᳚ ||2 || </td>
</tr>
<tr>
<td class='VargaColorType1'>च॒क्रं न वृ॒त्तं पु॑रुहूत वेपते॒ मनो᳚ भि॒या मे॒, अम॑ते॒रिद॑द्रिवः |<span class='RishiDevChandas'>{आंगिरसः प्रभूवसुः | इन्द्रः | जगती}</span><p>रथा॒दधि॑ त्वा जरि॒ता स॑दावृध कु॒विन्नु स्तो᳚षन्मघवन्पुरू॒वसुः॑ ||3 || </td>
</tr>
<tr>
<td class='VargaColorType1'>ए॒ष ग्रावे᳚व जरि॒ता त॑ इ॒‌न्द्रेय॑र्ति॒ वाचं᳚ बृ॒हदा᳚शुषा॒णः |<span class='RishiDevChandas'>{आंगिरसः प्रभूवसुः | इन्द्रः | त्रिष्टुप्}</span><p>प्र स॒व्येन॑ मघव॒न्यंसि॑ रा॒यः प्र द॑क्षि॒णिद्ध॑रिवो॒ मा वि वे᳚नः ||4 || </td>
</tr>
<tr>
<td class='VargaColorType1'>वृषा᳚ त्वा॒ वृष॑णं वर्धतु॒ द्यौर्वृषा॒ वृष॑भ्यां वहसे॒ हरि॑भ्याम् |<span class='RishiDevChandas'>{आंगिरसः प्रभूवसुः | इन्द्रः | त्रिष्टुप्}</span><p>स नो॒ वृषा॒ वृष॑रथः सुशिप्र॒ वृष॑क्रतो॒ वृषा᳚ वज्रि॒न्भरे᳚ धाः ||5 || </td>
</tr>
<tr>
<td class='VargaColorType1'>यो रोहि॑तौ वा॒जिनौ᳚ वा॒जिनी᳚वा‌न्त्रि॒भिः श॒तैः सच॑माना॒वदि॑ष्ट |<span class='RishiDevChandas'>{आंगिरसः प्रभूवसुः | इन्द्रः | त्रिष्टुप्}</span><p>यूने॒ सम॑स्मै क्षि॒तयो᳚ नम‌न्तां श्रु॒तर॑थाय मरुतो दुवो॒या ||6 || </td>
</tr>
<tr>
<td class='SuktaLabel'>[29] संभानुनेति पंचर्चस्य सूक्तस्य भौमोत्रिरिंद्रस्त्रिष्टुप् |<span class='MantraNumbering'>{मंडल:5, अनुवाक:3, सूक्त:5}{अष्टक:4, अध्याय:2}</span>
</td>
</tr>
<tr>
<td class='VargaColorType2'>सं भा॒नुना᳚ यतते॒ सूर्य॑स्या॒ऽऽजुह्वा᳚नो घृ॒तपृ॑ष्ठः॒ स्वंचाः᳚ |<span class='RishiDevChandas'>{भौमोत्रिः | इन्द्रः | त्रिष्टुप्}</span><p>तस्मा॒, अमृ॑ध्रा, उ॒षसो॒ व्यु॑च्छा॒न्य इ‌न्द्रा᳚य सु॒नवा॒मेत्याह॑ ||1 || <span class='MantraNumbering'>वर्ग:8</span></td>
</tr>
<tr>
<td class='VargaColorType2'>समि॑द्धाग्निर्वनवत्स्ती॒र्णब॑र्हिर्यु॒क्तग्रा᳚वा सु॒तसो᳚मो जराते |<span class='RishiDevChandas'>{भौमोत्रिः | इन्द्रः | त्रिष्टुप्}</span><p>ग्रावा᳚णो॒ यस्ये᳚षि॒रं वद॒‌न्त्यय॑दध्व॒र्युर्ह॒विषाव॒ सि‌न्धु᳚म् ||2 || </td>
</tr>
<tr>
<td class='VargaColorType2'>व॒धूरि॒यं पति॑मि॒च्छ‌न्त्ये᳚ति॒ य ईं॒ वहा᳚ते॒ महि॑षीमिषि॒राम् |<span class='RishiDevChandas'>{भौमोत्रिः | इन्द्रः | त्रिष्टुप्}</span><p>आस्य॑ श्रवस्या॒द्रथ॒ आ च॑ घोषात्पु॒रू स॒हस्रा॒ परि॑ वर्तयाते ||3 || </td>
</tr>
<tr>
<td class='VargaColorType2'>न स राजा᳚ व्यथते॒ यस्मि॒न्नि‌न्द्र॑स्ती॒व्रं सोमं॒ पिब॑ति॒ गोस॑खायम् |<span class='RishiDevChandas'>{भौमोत्रिः | इन्द्रः | त्रिष्टुप्}</span><p>आ स॑त्व॒नैरज॑ति॒ ह‌न्ति॑ वृ॒त्रं क्षेति॑ क्षि॒तीः सु॒भगो॒ नाम॒ पुष्य॑न् ||4 || </td>
</tr>
<tr>
<td class='VargaColorType2'>पुष्या॒त्‌ क्षेमे᳚, अ॒भि योगे᳚ भवात्यु॒भे वृतौ᳚ संय॒ती सं ज॑याति |<span class='RishiDevChandas'>{भौमोत्रिः | इन्द्रः | त्रिष्टुप्}</span><p>प्रि॒यः सूर्ये᳚ प्रि॒यो, अ॒ग्ना भ॑वाति॒ य इ‌न्द्रा᳚य सु॒तसो᳚मो॒ ददा᳚शत् ||5 || </td>
</tr>
<tr>
<td class='SuktaLabel'>[30] उरोष्टइति पंचर्चस्य सूक्तस्य भौमोत्रिरिंद्रोनुष्टुप् |<span class='MantraNumbering'>{मंडल:5, अनुवाक:3, सूक्त:6}{अष्टक:4, अध्याय:2}</span>
</td>
</tr>
<tr>
<td class='VargaColorType1'>उ॒रोष्ट॑ इ‌न्द्र॒ राध॑सो वि॒भ्वी रा॒तिः श॑तक्रतो |<span class='RishiDevChandas'>{भौमोत्रिः | इन्द्रः | अनुष्टुप्}</span><p>अधा᳚ नो विश्वचर्षणे द्यु॒म्ना सु॑क्षत्र मंहय ||1 || <span class='MantraNumbering'>वर्ग:9</span></td>
</tr>
<tr>
<td class='VargaColorType1'>यदी᳚मि‌न्द्र श्र॒वाय्य॒मिषं᳚ शविष्ठ दधि॒षे |<span class='RishiDevChandas'>{भौमोत्रिः | इन्द्रः | अनुष्टुप्}</span><p>प॒प्र॒थे दी᳚र्घ॒श्रुत्त॑मं॒ हिर᳚ण्यवर्ण दु॒ष्टर᳚म् ||2 || </td>
</tr>
<tr>
<td class='VargaColorType1'>शुष्मा᳚सो॒ ये ते᳚, अद्रिवो मे॒हना᳚ केत॒सापः॑ |<span class='RishiDevChandas'>{भौमोत्रिः | इन्द्रः | अनुष्टुप्}</span><p>उ॒भा दे॒वाव॒भिष्ट॑ये दि॒वश्च॒ ग्मश्च॑ राजथः ||3 || </td>
</tr>
<tr>
<td class='VargaColorType1'>उ॒तो नो᳚, अ॒स्य कस्य॑ चि॒द्दक्ष॑स्य॒ तव॑ वृत्रहन् |<span class='RishiDevChandas'>{भौमोत्रिः | इन्द्रः | अनुष्टुप्}</span><p>अ॒स्मभ्यं᳚ नृ॒म्णमा भ॑रा॒ऽस्मभ्यं᳚ नृमणस्यसे ||4 || </td>
</tr>
<tr>
<td class='VargaColorType1'>नू त॑ आ॒भिर॒भिष्टि॑भि॒स्तव॒ शर्मं᳚छतक्रतो |<span class='RishiDevChandas'>{भौमोत्रिः | इन्द्रः | अनुष्टुप्}</span><p>इ‌न्द्र॒ स्याम॑ सुगो॒पाः शूर॒ स्याम॑ सुगो॒पाः ||5 || </td>
</tr>
<tr>
<td class='SuktaLabel'>[31] यदिंद्रेति पंचर्चस्य सूक्तस्य भौमोत्रिरिंद्रोनुष्ठुबंत्यापंक्तिः |<span class='MantraNumbering'>{मंडल:5, अनुवाक:3, सूक्त:7}{अष्टक:4, अध्याय:2}</span>
</td>
</tr>
<tr>
<td class='VargaColorType2'>यदि᳚‌न्द्र चित्र मे॒हना ऽस्ति॒ त्वादा᳚तमद्रिवः |<span class='RishiDevChandas'>{भौमोत्रिः | इन्द्रः | अनुष्टुप्}</span><p>राध॒स्तन्नो᳚ विदद्वस उभयाह॒स्त्या भ॑र ||1 || <span class='MantraNumbering'>वर्ग:10</span></td>
</tr>
<tr>
<td class='VargaColorType2'>यन्मन्य॑से॒ वरे᳚ण्य॒मि‌न्द्र॑ द्यु॒क्षं तदा भ॑र |<span class='RishiDevChandas'>{भौमोत्रिः | इन्द्रः | अनुष्टुप्}</span><p>वि॒द्याम॒ तस्य॑ ते व॒यमकू᳚पारस्य दा॒वने᳚ ||2 || </td>
</tr>
<tr>
<td class='VargaColorType2'>यत्ते᳚ दि॒त्सु प्र॒राध्यं॒ मनो॒, अस्ति॑ श्रु॒तं बृ॒हत् |<span class='RishiDevChandas'>{भौमोत्रिः | इन्द्रः | अनुष्टुप्}</span><p>तेन॑ दृ॒ळ्हा चि॑दद्रिव॒ आ वाजं᳚ दर्षि सा॒तये᳚ ||3 || </td>
</tr>
<tr>
<td class='VargaColorType2'>मंहि॑ष्ठं वो म॒घोनां॒ राजा᳚नं चर्षणी॒नाम् |<span class='RishiDevChandas'>{भौमोत्रिः | इन्द्रः | अनुष्टुप्}</span><p>इ‌न्द्र॒मुप॒ प्रश॑स्तये पू॒र्वीभि॑र्जुजुषे॒ गिरः॑ ||4 || </td>
</tr>
<tr>
<td class='VargaColorType2'>अस्मा॒, इत्काव्यं॒ वच॑ उ॒क्थमि‌न्द्रा᳚य॒ शंस्य᳚म् |<span class='RishiDevChandas'>{भौमोत्रिः | इन्द्रः | पङ्क्तिः}</span><p>तस्मा᳚, उ॒ ब्रह्म॑वाहसे॒ गिरो᳚ वर्ध॒‌न्त्यत्र॑यो॒ गिरः॑ शुम्भ॒‌न्त्यत्र॑यः ||5 || </td>
</tr>
<tr>
<td class='SuktaLabel'>[32] आयाहीति नवर्चस्य सूक्तस्य भौमोत्रिः आद्यानांचतसृणामिंद्रः पंचम्याःसूर्यः षष्ट्यादिचतसृणामत्रिर्देवता आद्यास्तिस्रउष्णिहः पंचम्यंत्येऽनुष्टुभौ शिष्टास्त्रिष्टुभः |<span class='MantraNumbering'>{मंडल:5, अनुवाक:3, सूक्त:8}{अष्टक:4, अध्याय:2}</span>
</td>
</tr>
<tr>
<td class='VargaColorType1'>आ या॒ह्यद्रि॑भिः सु॒तं सोमं᳚ सोमपते पिब |<span class='RishiDevChandas'>{भौमोत्रिः | इन्द्रः | उष्णिक्}</span><p>वृष᳚न्नि‌न्द्र॒ वृष॑भिर्वृत्रह‌न्तम ||1 || <span class='MantraNumbering'>वर्ग:11</span></td>
</tr>
<tr>
<td class='VargaColorType1'>वृषा॒ ग्रावा॒ वृषा॒ मदो॒ वृषा॒ सोमो᳚, अ॒यं सु॒तः |<span class='RishiDevChandas'>{भौमोत्रिः | इन्द्रः | उष्णिक्}</span><p>वृष᳚न्नि‌न्द्र॒ वृष॑भिर्वृत्रह‌न्तम ||2 || </td>
</tr>
<tr>
<td class='VargaColorType1'>वृषा᳚ त्वा॒ वृष॑णं हुवे॒ वज्रिं᳚चि॒त्राभि॑रू॒तिभिः॑ |<span class='RishiDevChandas'>{भौमोत्रिः | इन्द्रः | उष्णिक्}</span><p>वृष᳚न्नि‌न्द्र॒ वृष॑भिर्वृत्रह‌न्तम ||3 || </td>
</tr>
<tr>
<td class='VargaColorType1'>ऋ॒जी॒षी व॒ज्री वृ॑ष॒भस्तु॑रा॒षाट्छु॒ष्मी राजा᳚ वृत्र॒हा सो᳚म॒पावा᳚ |<span class='RishiDevChandas'>{भौमोत्रिः | इन्द्रः | त्रिष्टुप्}</span><p>यु॒क्त्वा हरि॑भ्या॒मुप॑ यासद॒र्वाङ् माध्यं᳚दिने॒ सव॑ने मत्स॒दि‌न्द्रः॑ ||4 || </td>
</tr>
<tr>
<td class='VargaColorType1'>यत्‌ त्वा᳚ सूर्य॒ स्व॑र्भानु॒स्तम॒सावि॑ध्यदासु॒रः |<span class='RishiDevChandas'>{भौमोत्रिः | सूर्यः | अनुष्टुप्}</span><p>अक्षे᳚त्रवि॒द्‌ यथा᳚ मु॒ग्धो भुव॑नान्यदीधयुः ||5 || </td>
</tr>
<tr>
<td class='VargaColorType2'>स्व॑र्भानो॒रध॒ यदि᳚‌न्द्र मा॒या, अ॒वो दि॒वो वर्त॑माना, अ॒वाह॑न् |<span class='RishiDevChandas'>{भौमोत्रिः | अत्रिः | त्रिष्टुप्}</span><p>गू॒ळ्हं सूर्यं॒ तम॒साप᳚व्रतेन तु॒रीये᳚ण॒ ब्रह्म॑णावि‌न्द॒दत्रिः॑ ||6 || <span class='MantraNumbering'>वर्ग:12</span></td>
</tr>
<tr>
<td class='VargaColorType2'>मा मामि॒मं तव॒ स‌न्त॑मत्र इर॒स्या द्रु॒ग्धो भि॒यसा॒ नि गा᳚रीत् |<span class='RishiDevChandas'>{भौमोत्रिः | अत्रिः | त्रिष्टुप्}</span><p>त्वं मि॒त्रो, अ॑सि स॒त्यरा᳚धा॒स्तौ मे॒हाव॑तं॒ वरु॑णश्च॒ राजा᳚ ||7 || </td>
</tr>
<tr>
<td class='VargaColorType2'>ग्राव्णो᳚ ब्र॒ह्मा यु॑युजा॒नः स॑प॒र्यन्‌ की॒रिणा᳚ दे॒वान्नम॑सोप॒शिक्ष॑न् |<span class='RishiDevChandas'>{भौमोत्रिः | अत्रिः | त्रिष्टुप्}</span><p>अत्रिः॒ सूर्य॑स्य दि॒वि चक्षु॒राधा॒त्स्व॑र्भानो॒रप॑ मा॒या, अ॑घुक्षत् ||8 || </td>
</tr>
<tr>
<td class='VargaColorType2'>यं वै सूर्यं॒ स्व॑र्भानु॒स्तम॒सावि॑ध्यदासु॒रः |<span class='RishiDevChandas'>{भौमोत्रिः | अत्रिः | अनुष्टुप्}</span><p>अत्र॑य॒स्तमन्व॑वि‌न्दन्न॒ह्य१॑(अ॒)न्ये, अश॑क्नुवन् ||9 || </td>
</tr>
<tr>
<td class='SuktaLabel'>[33] कोनुवामिति विंशत्यृचस्य सूक्तस्य भौमोत्रिर्विश्वेदेवास्त्रिष्टुप्‌ षोडशीसप्तदश्यावतिजगत्यावन्त्यैकपदा | (भेदपक्षे - मित्रावरुणौ १ विश्वेदेवाः १ अश्विनौ १ विश्वेदेवाः १ मरुतः १ विश्वेदेवाः १ उषासानक्ते १ विश्वेदेवाः २ अग्निः १ | विश्वेदेवाः २ मरुतः १ विश्वेदेवाः १ भूमिः १ विश्वेदेवाः ३ भूमिः १ विश्वेदेवाः १ एवं २०)|<span class='MantraNumbering'>{मंडल:5, अनुवाक:3, सूक्त:9}{अष्टक:4, अध्याय:2}</span>
</td>
</tr>
<tr>
<td class='VargaColorType1'>को नु वां᳚ मित्रावरुणावृता॒य‌न्दि॒वो वा᳚ म॒हः पार्थि॑वस्य वा॒ दे |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>ऋ॒तस्य॑ वा॒ सद॑सि॒ त्रासी᳚थां नो यज्ञाय॒ते वा᳚ पशु॒षो न वाजा॑न् ||1 || <span class='MantraNumbering'>वर्ग:13</span></td>
</tr>
<tr>
<td class='VargaColorType1'>ते नो᳚ मि॒त्रो वरु॑णो, अर्य॒मायुरि‌न्द्र॑ ऋभु॒क्षा म॒रुतो᳚ जुष‌न्त |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>नमो᳚भिर्वा॒ ये दध॑ते सुवृ॒क्तिं स्तोमं᳚ रु॒द्राय॑ मी॒ळ्हुषे᳚ स॒जोषाः᳚ ||2 || </td>
</tr>
<tr>
<td class='VargaColorType1'>आ वां॒ येष्ठा᳚श्विना हु॒वध्यै॒ वात॑स्य॒ पत्म॒न्‌ रथ्य॑स्य पु॒ष्टौ |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>उ॒त वा᳚ दि॒वो, असु॑राय॒ मन्म॒ प्रा‌न्धां᳚सीव॒ यज्य॑वे भरध्वम् ||3 || </td>
</tr>
<tr>
<td class='VargaColorType1'>प्र स॒क्षणो᳚ दि॒व्यः कण्व॑होता त्रि॒तो दि॒वः स॒जोषा॒ वातो᳚, अ॒ग्निः |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>पू॒षा भगः॑ प्रभृ॒थे वि॒श्वभो᳚जा, आ॒जिं न ज॑ग्मुरा॒श्व॑श्वतमाः ||4 || </td>
</tr>
<tr>
<td class='VargaColorType1'>प्र वो᳚ र॒यिं यु॒क्ताश्वं᳚ भरध्वं रा॒य एषेऽव॑से दधीत॒ धीः |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>सु॒शेव॒ एवै᳚रौशि॒जस्य॒ होता॒ ये व॒ एवा᳚ मरुतस्तु॒राणा᳚म् ||5 || </td>
</tr>
<tr>
<td class='VargaColorType2'>प्र वो᳚ वा॒युं र॑थ॒युजं᳚ कृणुध्वं॒ प्र दे॒वं विप्रं᳚ पनि॒तार॑म॒र्कैः |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>इ॒षु॒ध्यव॑ ऋत॒सापः॒ पुरं᳚धी॒र्वस्वी᳚र्नो॒, अत्र॒ पत्नी॒रा धि॒ये धुः॑ ||6 || <span class='MantraNumbering'>वर्ग:14</span></td>
</tr>
<tr>
<td class='VargaColorType2'>उप॑ व॒ एषे॒ व‌न्द्ये᳚भिः शू॒षैः प्र य॒ह्वी दि॒वश्चि॒तय॑द्भिर॒र्कैः |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>उ॒षासा॒नक्ता᳚ वि॒दुषी᳚व॒ विश्व॒मा हा᳚ वहतो॒ मर्त्या᳚य य॒ज्ञम् ||7 || </td>
</tr>
<tr>
<td class='VargaColorType2'>अ॒भि वो᳚, अर्चे पो॒ष्याव॑तो॒ नॄन्वास्तो॒ष्पतिं॒ त्वष्टा᳚रं॒ ररा᳚णः |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>धन्या᳚ स॒जोषा᳚ धि॒षणा॒ नमो᳚भि॒र्वन॒स्पतीँ॒रोष॑धी रा॒य एषे᳚ ||8 || </td>
</tr>
<tr>
<td class='VargaColorType2'>तु॒जे न॒स्तने॒ पर्व॑ताः स‌न्तु॒ स्वैत॑वो॒ ये वस॑वो॒ न वी॒राः |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>प॒नि॒त आ॒प्त्यो य॑ज॒तः सदा᳚ नो॒ वर्धा᳚न्नः॒ शंसं॒ नर्यो᳚, अ॒भिष्टौ᳚ ||9 || </td>
</tr>
<tr>
<td class='VargaColorType2'>वृष्णो᳚, अस्तोषि भू॒म्यस्य॒ गर्भं᳚ त्रि॒तो नपा᳚तम॒पां सु॑वृ॒क्ति |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>गृ॒णी॒ते, अ॒ग्निरे॒तरी॒ न शू॒षैः शो॒चिष्के᳚शो॒ नि रि॑णाति॒ वना᳚ ||10 || </td>
</tr>
<tr>
<td class='VargaColorType1'>क॒था म॒हे रु॒द्रिया᳚य ब्रवाम॒ कद्रा॒ये चि॑कि॒तुषे॒ भगा᳚य |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>आप॒ ओष॑धीरु॒त नो᳚ऽव‌न्तु॒ द्यौर्वना᳚ गि॒रयो᳚ वृ॒क्षके᳚शाः ||11 || <span class='MantraNumbering'>वर्ग:15</span></td>
</tr>
<tr>
<td class='VargaColorType1'>शृ॒णोतु॑ न ऊ॒र्जां पति॒र्गिरः॒ स नभ॒स्तरी᳚याँ, इषि॒रः परि॑ज्मा |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>शृ॒ण्व‌न्त्वापः॒ पुरो॒ न शु॒भ्राः परि॒ स्रुचो᳚ बबृहा॒णस्याद्रेः᳚ ||12 || </td>
</tr>
<tr>
<td class='VargaColorType1'>वि॒दा चि॒न्नु म॑हा‌न्तो॒ ये व॒ एवा॒ ब्रवा᳚म दस्मा॒ वार्यं॒ दधा᳚नाः |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>वय॑श्च॒न सु॒भ्व१॑(अ॒) आव॑ य‌न्ति क्षु॒भा मर्त॒मनु॑यतं वध॒स्नैः ||13 || </td>
</tr>
<tr>
<td class='VargaColorType1'>आ दैव्या᳚नि॒ पार्थि॑वानि॒ जन्मा॒ऽपश्चाच्छा॒ सुम॑खाय वोचम् |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>वर्ध᳚‌न्तां॒ द्यावो॒ गिर॑श्च॒‌न्द्राग्रा᳚, उ॒दा व॑र्ध‌न्ताम॒भिषा᳚ता॒, अर्णाः᳚ ||14 || </td>
</tr>
<tr>
<td class='VargaColorType1'>प॒देप॑दे मे जरि॒मा नि धा᳚यि॒ वरू᳚त्री वा श॒क्रा या पा॒युभि॑श्च |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>सिष॑क्तु मा॒ता म॒ही र॒सा नः॒ स्मत्सू॒रिभि॑रृजु॒हस्त॑ ऋजु॒वनिः॑ ||15 || </td>
</tr>
<tr>
<td class='VargaColorType2'>क॒था दा᳚शेम॒ नम॑सा सु॒दानू᳚नेव॒या म॒रुतो॒, अच्छो᳚क्तौ॒ प्रश्र॑वसो म॒रुतो॒, अच्छो᳚क्तौ |<span class='RishiDevChandas'>{भौमोत्रिः | विश्वदेवाः | अतिजगती}</span><p>मा नोऽहि॑र्बु॒ध्न्यो᳚ रि॒षे धा᳚द॒स्माकं᳚ भूदुपमाति॒वनिः॑ ||16 || <span class='MantraNumbering'>वर्ग:16</span></td>
</tr>
<tr>
<td class='VargaColorType2'>इति॑ चि॒न्नु प्र॒जायै᳚ पशु॒मत्यै॒ देवा᳚सो॒ वन॑ते॒ मर्त्यो᳚ व॒ आ दे᳚वासो वनते॒ मर्त्यो᳚ वः |<span class='RishiDevChandas'>{भौमोत्रिः | विश्वदेवाः | अतिजगती}</span><p>अत्रा᳚ शि॒वां त॒न्वो᳚ धा॒सिम॒स्या ज॒रां चि᳚न्मे॒ निरृ॑तिर्जग्रसीत ||17 || </td>
</tr>
<tr>
<td class='VargaColorType2'>तां वो᳚ देवाः सुम॒तिमू॒र्जय᳚‌न्ती॒मिष॑मश्याम वसवः॒ शसा॒ गोः |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>सा नः॑ सु॒दानु᳚र्मृ॒ळय᳚‌न्ती दे॒वी प्रति॒ द्रव᳚‌न्ती सुवि॒ताय॑ गम्याः ||18 || </td>
</tr>
<tr>
<td class='VargaColorType2'>अ॒भि न॒ इळा᳚ यू॒थस्य॑ मा॒ता स्मन्न॒दीभि॑रु॒र्वशी᳚ वा गृणातु |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>उ॒र्वशी᳚ वा बृहद्दि॒वा गृ॑णा॒नाऽभ्यू᳚र्ण्वा॒ना प्र॑भृ॒थस्या॒योः ||19 || </td>
</tr>
<tr>
<td class='VargaColorType2'>सिष॑क्तु न ऊर्ज॒व्य॑स्य पु॒ष्टेः ||<span class='RishiDevChandas'>{भौमोत्रिः | विश्वदेवाः | एकपदा विराट्}</span>20 || </td>
</tr>
<tr>
<td class='SuktaLabel'>[34] प्रशंतमेत्यष्टादशर्चस्य सूक्तस्य भौमोत्रिर्विश्वेदेवाः एकादश्यारुद्रत्रिष्टुप् सप्तदश्येकपदा | (भेदपक्षे - विश्वेदेवाः २ सविता १ इंद्रः १ विश्वेदेवाः ९ इंद्रः १ बृहस्पतिः ३ मरुतः १ रुद्रः १ विश्वेदेवाः ९ पर्जन्यः २ मरुतः १ विश्वेदेवाः २ अश्विनौ १ एवं १८) |<span class='MantraNumbering'>{मंडल:5, अनुवाक:3, सूक्त:10}{अष्टक:4, अध्याय:2}</span>
</td>
</tr>
<tr>
<td class='VargaColorType1'>प्र श‌न्त॑मा॒ वरु॑णं॒ दीधि॑ती॒ गीर्मि॒त्रं भग॒मदि॑तिं नू॒नम॑श्याः |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>पृष॑द्योनिः॒ पंच॑होता शृणो॒त्वतू᳚र्तप‌न्था॒, असु॑रो मयो॒भुः ||1 || <span class='MantraNumbering'>वर्ग:17</span></td>
</tr>
<tr>
<td class='VargaColorType1'>प्रति॑ मे॒ स्तोम॒मदि॑तिर्जगृभ्यात्सू॒नुं न मा॒ता हृद्यं᳚ सु॒शेव᳚म् |<span class='RishiDevChandas'>{भौमोत्रिः | विश्वदेवाः | त्रिष्टुपि}</span><p>ब्रह्म॑ प्रि॒यं दे॒वहि॑तं॒ यदस्त्य॒हं मि॒त्रे वरु॑णे॒ यन्म॑यो॒भु ||2 || </td>
</tr>
<tr>
<td class='VargaColorType1'>उदी᳚रय क॒वित॑मं कवी॒नामु॒नत्तै᳚नम॒भि मध्वा᳚ घृ॒तेन॑ |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>स नो॒ वसू᳚नि॒ प्रय॑ता हि॒तानि॑ च॒‌न्द्राणि॑ दे॒वः स॑वि॒ता सु॑वाति ||3 || </td>
</tr>
<tr>
<td class='VargaColorType1'>समि᳚‌न्द्र णो॒ मन॑सा नेषि॒ गोभिः॒ सं सू॒रिभि॑र्हरिवः॒ सं स्व॒स्ति |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>सं ब्रह्म॑णा दे॒वहि॑तं॒ यदस्ति॒ सं दे॒वानां᳚ सुम॒त्या य॒ज्ञिया᳚नाम् ||4 || </td>
</tr>
<tr>
<td class='VargaColorType1'>दे॒वो भगः॑ सवि॒ता रा॒यो, अंश॒ इ‌न्द्रो᳚ वृ॒त्रस्य॑ सं॒जितो॒ धना᳚नाम् |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>ऋ॒भु॒क्षा वाज॑ उ॒त वा॒ पुरं᳚धि॒रव᳚‌न्तु नो, अ॒मृता᳚सस्तु॒रासः॑ ||5 || </td>
</tr>
<tr>
<td class='VargaColorType2'>म॒रुत्व॑तो॒, अप्र॑तीतस्य जि॒ष्णोरजू᳚र्यतः॒ प्र ब्र॑वामा कृ॒तानि॑ |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>न ते॒ पूर्वे᳚ मघव॒न्नाप॑रासो॒ न वी॒र्य१॑(अं॒) नूत॑नः॒ कश्च॒नाप॑ ||6 || <span class='MantraNumbering'>वर्ग:18</span></td>
</tr>
<tr>
<td class='VargaColorType2'>उप॑ स्तुहि प्रथ॒मं र॑त्न॒धेयं॒ बृह॒स्पतिं᳚ सनि॒तारं॒ धना᳚नाम् |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>यः शंस॑ते स्तुव॒ते शम्भ॑विष्ठः पुरू॒वसु॑रा॒गम॒ज्जोहु॑वानम् ||7 || </td>
</tr>
<tr>
<td class='VargaColorType2'>तवो॒तिभिः॒ सच॑माना॒, अरि॑ष्टा॒ बृह॑स्पते म॒घवा᳚नः सु॒वीराः᳚ |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>ये, अ॑श्व॒दा, उ॒त वा॒ स‌न्ति॑ गो॒दा ये व॑स्त्र॒दाः सु॒भगा॒स्तेषु॒ रायः॑ ||8 || </td>
</tr>
<tr>
<td class='VargaColorType2'>वि॒स॒र्माणं᳚ कृणुहि वि॒त्तमे᳚षां॒ ये भुं॒जते॒, अपृ॑ण‌न्तो न उ॒क्थैः |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>अप᳚व्रतान्प्रस॒वे वा᳚वृधा॒नान्ब्र᳚ह्म॒द्विषः॒ सूर्या᳚द्यावयस्व ||9 || </td>
</tr>
<tr>
<td class='VargaColorType2'>य ओह॑ते र॒क्षसो᳚ दे॒ववी᳚तावच॒क्रेभि॒स्तं म॑रुतो॒ नि या᳚त |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>यो वः॒ शमीं᳚ शशमा॒नस्य॒ नि‌न्दा᳚त्तु॒च्छ्यान्‌ कामा᳚न्‌ करते सिष्विदा॒नः ||10 || </td>
</tr>
<tr>
<td class='VargaColorType1'>तमु॑ ष्टुहि॒ यः स्वि॒षुः सु॒धन्वा॒ यो विश्व॑स्य॒ क्षय॑ति भेष॒जस्य॑ |<span class='RishiDevChandas'>{भौमोत्रिः | रुद्रः | त्रिष्टुप्}</span><p>यक्ष्वा᳚ म॒हे सौ᳚मन॒साय॑ रु॒द्रं नमो᳚भिर्दे॒वमसु॑रं दुवस्य ||11 || <span class='MantraNumbering'>वर्ग:19</span></td>
</tr>
<tr>
<td class='VargaColorType1'>दमू᳚नसो, अ॒पसो॒ ये सु॒हस्ता॒ वृष्णः॒ पत्नी᳚र्न॒द्यो᳚ विभ्वत॒ष्टाः |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>सर॑स्वती बृहद्दि॒वोत रा॒का द॑श॒स्य‌न्ती᳚र्वरिवस्य‌न्तु शु॒भ्राः ||12 || </td>
</tr>
<tr>
<td class='VargaColorType1'>प्र सू म॒हे सु॑शर॒णाय॑ मे॒धां गिरं᳚ भरे॒ नव्य॑सीं॒ जाय॑मानाम् |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>य आ᳚ह॒ना दु॑हि॒तुर्व॒क्षणा᳚सु रू॒पा मि॑ना॒नो, अकृ॑णोदि॒दं नः॑ ||13 || </td>
</tr>
<tr>
<td class='VargaColorType1'>प्र सु॑ष्टु॒तिः स्त॒नय᳚‌न्तं रु॒व‌न्त॑मि॒ळस्पतिं᳚ जरितर्नू॒नम॑श्याः |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>यो, अ॑ब्दि॒माँ, उ॑दनि॒माँ, इय॑र्ति॒ प्र वि॒द्युता॒ रोद॑सी, उ॒क्षमा᳚णः ||14 || </td>
</tr>
<tr>
<td class='VargaColorType1'>ए॒ष स्तोमो॒ मारु॑तं॒ शर्धो॒, अच्छा᳚ रु॒द्रस्य॑ सू॒नूँर्यु॑व॒न्यूँरुद॑श्याः |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>कामो᳚ रा॒ये ह॑वते मा स्व॒स्त्युप॑ स्तुहि॒ पृष॑दश्वाँ, अ॒यासः॑ ||15 || </td>
</tr>
<tr>
<td class='VargaColorType1'>प्रैष स्तोमः॑ पृथि॒वीम॒‌न्तरि॑क्षं॒ वन॒स्पतीँ॒रोष॑धी रा॒ये, अ॑श्याः |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>दे॒वोदे᳚वः सु॒हवो᳚ भूतु॒ मह्यं॒ मा नो᳚ मा॒ता पृ॑थि॒वी दु᳚र्म॒तौ धा᳚त् ||16 || </td>
</tr>
<tr>
<td class='VargaColorType1'>उ॒रौ दे᳚वा, अनिबा॒धे स्या᳚म ||<span class='RishiDevChandas'>{भौमोत्रिः | विश्वदेवाः | एकपदा विराट्}</span>17 || </td>
</tr>
<tr>
<td class='VargaColorType1'>सम॒श्विनो॒रव॑सा॒ नूत॑नेन मयो॒भुवा᳚ सु॒प्रणी᳚ती गमेम |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>आ नो᳚ र॒यिं व॑हत॒मोत वी॒राना विश्वा᳚न्यमृता॒ सौभ॑गानि ||18 || </td>
</tr>
<tr>
<td class='SuktaLabel'>[35] आधेनवइति सप्तदशर्चस्य सूक्तस्य भौमोत्रिर्विश्वेदेवास्त्रिष्टुप् षोडश्येकपदाविराट् (भेदपक्षे - नदी १ द्यावापृथिवी १ वायुः १ सोमः १ इंद्रः १ अग्निः १ धर्मः १ अश्विनौ १ विश्वेदेवाः २ सरस्वती १ बृहस्पतिः १ अग्निः ३ विश्वेदेवाः १ अश्विनौ १ एवं १७) |<span class='MantraNumbering'>{मंडल:5, अनुवाक:3, सूक्त:11}{अष्टक:4, अध्याय:2}</span>
</td>
</tr>
<tr>
<td class='VargaColorType2'>आ धे॒नवः॒ पय॑सा॒ तूर्ण्य॑र्था॒, अम॑र्ध‌न्ती॒रुप॑ नो य‌न्तु॒ मध्वा᳚ |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>म॒हो रा॒ये बृ॑ह॒तीः स॒प्त विप्रो᳚ मयो॒भुवो᳚ जरि॒ता जो᳚हवीति ||1 || <span class='MantraNumbering'>वर्ग:20</span></td>
</tr>
<tr>
<td class='VargaColorType2'>आ सु॑ष्टु॒ती नम॑सा वर्त॒यध्यै॒ द्यावा॒ वाजा᳚य पृथि॒वी, अमृ॑ध्रे |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>पि॒ता मा॒ता मधु॑वचाः सु॒हस्ता॒ भरे᳚भरे नो य॒शसा᳚वविष्टाम् ||2 || </td>
</tr>
<tr>
<td class='VargaColorType2'>अध्व᳚र्यवश्चकृ॒वांसो॒ मधू᳚नि॒ प्र वा॒यवे᳚ भरत॒ चारु॑ शु॒क्रम् |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>होते᳚व नः प्रथ॒मः पा᳚ह्य॒स्य देव॒ मध्वो᳚ ररि॒मा ते॒ मदा᳚य ||3 || </td>
</tr>
<tr>
<td class='VargaColorType2'>दश॒ क्षिपो᳚ युंजते बा॒हू, अद्रिं॒ सोम॑स्य॒ या श॑मि॒तारा᳚ सु॒हस्ता᳚ |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>मध्वो॒ रसं᳚ सु॒गभ॑स्तिर्गिरि॒ष्ठां चनि॑श्चदद्दुदुहे शु॒क्रमं॒शुः ||4 || </td>
</tr>
<tr>
<td class='VargaColorType2'>असा᳚वि ते जुजुषा॒णाय॒ सोमः॒ क्रत्वे॒ दक्षा᳚य बृह॒ते मदा᳚य |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>हरी॒ रथे᳚ सु॒धुरा॒ योगे᳚, अ॒र्वागि‌न्द्र॑ प्रि॒या कृ॑णुहि हू॒यमा᳚नः ||5 || </td>
</tr>
<tr>
<td class='VargaColorType1'>आ नो᳚ म॒हीम॒रम॑तिं स॒जोषा॒ ग्नां दे॒वीं नम॑सा रा॒तह᳚व्याम् |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>मधो॒र्मदा᳚य बृह॒तीमृ॑त॒ज्ञामाग्ने᳚ वह प॒थिभि॑र्देव॒यानैः᳚ ||6 || <span class='MantraNumbering'>वर्ग:21</span></td>
</tr>
<tr>
<td class='VargaColorType1'>अं॒ज‌न्ति॒ यं प्र॒थय᳚‌न्तो॒ न विप्रा᳚ व॒पाव᳚‌न्तं॒ नाग्निना॒ तप᳚‌न्तः |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>पि॒तुर्न पु॒त्र उ॒पसि॒ प्रेष्ठ॒ आ घ॒र्मो, अ॒ग्निमृ॒तय᳚न्नसादि ||7 || </td>
</tr>
<tr>
<td class='VargaColorType1'>अच्छा᳚ म॒ही बृ॑ह॒ती श‌न्त॑मा॒ गीर्दू॒तो न ग᳚‌न्त्व॒श्विना᳚ हु॒वध्यै᳚ |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>म॒यो॒भुवा᳚ स॒रथा या᳚तम॒र्वाग्ग॒‌न्तं नि॒धिं धुर॑मा॒णिर्न नाभि᳚म् ||8 || </td>
</tr>
<tr>
<td class='VargaColorType1'>प्र तव्य॑सो॒ नम॑उक्तिं तु॒रस्या॒ऽहं पू॒ष्ण उ॒त वा॒योर॑दिक्षि |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>या राध॑सा चोदि॒तारा᳚ मती॒नां या वाज॑स्य द्रविणो॒दा, उ॒त त्मन् ||9 || </td>
</tr>
<tr>
<td class='VargaColorType1'>आ नाम॑भिर्म॒रुतो᳚ वक्षि॒ विश्वा॒ना रू॒पेभि॑र्जातवेदो हुवा॒नः |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>य॒ज्ञं गिरो᳚ जरि॒तुः सु॑ष्टु॒तिं च॒ विश्वे᳚ ग‌न्त मरुतो॒ विश्व॑ ऊ॒ती ||10 || </td>
</tr>
<tr>
<td class='VargaColorType2'>आ नो᳚ दि॒वो बृ॑ह॒तः पर्व॑ता॒दा सर॑स्वती यज॒ता ग᳚‌न्तु य॒ज्ञम् |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>हवं᳚ दे॒वी जु॑जुषा॒णा घृ॒ताची᳚ श॒ग्मां नो॒ वाच॑मुश॒ती शृ॑णोतु ||11 || <span class='MantraNumbering'>वर्ग:22</span></td>
</tr>
<tr>
<td class='VargaColorType2'>आ वे॒धसं॒ नील॑पृष्ठं बृ॒ह‌न्तं॒ बृह॒स्पतिं॒ सद॑ने सादयध्वम् |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>सा॒दद्यो᳚निं॒ दम॒ आ दी᳚दि॒वांसं॒ हिर᳚ण्यवर्णमरु॒षं स॑पेम ||12 || </td>
</tr>
<tr>
<td class='VargaColorType2'>आ ध᳚र्ण॒सिर्बृ॒हद्दि॑वो॒ ररा᳚णो॒ विश्वे᳚भिर्ग॒‌न्त्वोम॑भिर्हुवा॒नः |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>ग्ना वसा᳚न॒ ओष॑धी॒रमृ॑ध्रस्त्रि॒धातु॑शृङ्गो वृष॒भो व॑यो॒धाः ||13 || </td>
</tr>
<tr>
<td class='VargaColorType2'>मा॒तुष्प॒दे प॑र॒मे शु॒क्र आ॒योर्वि॑प॒न्यवो᳚ रास्पि॒रासो᳚, अग्मन् |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>सु॒शेव्यं॒ नम॑सा रा॒तह᳚व्याः॒ शिशुं᳚ मृज‌न्त्या॒यवो॒ न वा॒से ||14 || </td>
</tr>
<tr>
<td class='VargaColorType2'>बृ॒हद्वयो᳚ बृह॒ते तुभ्य॑मग्ने धिया॒जुरो᳚ मिथु॒नासः॑ सच‌न्त |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>दे॒वोदे᳚वः सु॒हवो᳚ भूतु॒ मह्यं॒ मा नो᳚ मा॒ता पृ॑थि॒वी दु᳚र्म॒तौ धा᳚त् ||15 || </td>
</tr>
<tr>
<td class='VargaColorType2'>उ॒रौ दे᳚वा, अनिबा॒धे स्या᳚म ||<span class='RishiDevChandas'>{भौमोत्रिः | विश्वदेवाः | एकपदा विराट्}</span>16 || </td>
</tr>
<tr>
<td class='VargaColorType2'>सम॒श्विनो॒रव॑सा॒ नूत॑नेन मयो॒भुवा᳚ सु॒प्रणी᳚ती गमेम |<span class='RishiDevChandas'>{भौमोत्रिः | विश्वदेवाः | त्रिष्टुप्}</span><p>आ नो᳚ र॒यिं व॑हत॒मोत वी॒राना विश्वा᳚न्यमृता॒ सौभ॑गानि ||17 || </td>
</tr>
<tr>
<td class='SuktaLabel'>[36] तंप्रत्नथेति पंचदशर्चस्य सूक्तस्य काश्यपोवत्सारोविश्वेदेवाजगत्यंत्येद्वेत्रिष्टुभौ (भेदपक्षे - इंद्रः २ अग्निः १ सूर्यः १ अग्निः १ विश्वेदेवाः १ सूर्यः १ अग्निः १ सूर्यः २ विश्वेदेवाः २ सुतंभरः १ अग्निः २ एवं १५) |<span class='MantraNumbering'>{मंडल:5, अनुवाक:3, सूक्त:12}{अष्टक:4, अध्याय:2}</span>
</td>
</tr>
<tr>
<td class='VargaColorType1'>तं प्र॒त्नथा᳚ पू॒र्वथा᳚ वि॒श्वथे॒मथा᳚ ज्ये॒ष्ठता᳚तिं बर्हि॒षदं᳚ स्व॒र्विद᳚म् |<span class='RishiDevChandas'>{काश्यपो वत्सारः | विश्वदेवाः | जगती}</span><p>प्र॒ती॒ची॒नं वृ॒जनं᳚ दोहसे गि॒राऽऽशुं जय᳚‌न्त॒मनु॒ यासु॒ वर्ध॑से ||1 || <span class='MantraNumbering'>वर्ग:23</span></td>
</tr>
<tr>
<td class='VargaColorType1'>श्रि॒ये सु॒दृशी॒रुप॑रस्य॒ याः स्व᳚र्वि॒रोच॑मानः क॒कुभा᳚मचो॒दते᳚ |<span class='RishiDevChandas'>{काश्यपो वत्सारः | विश्वदेवाः | जगती}</span><p>सु॒गो॒पा, अ॑सि॒ न दभा᳚य सुक्रतो प॒रो मा॒याभि॑रृ॒त आ᳚स॒ नाम॑ ते ||2 || </td>
</tr>
<tr>
<td class='VargaColorType1'>अत्यं᳚ ह॒विः स॑चते॒ सच्च॒ धातु॒ चारि॑ष्टगातुः॒ स होता᳚ सहो॒भरिः॑ |<span class='RishiDevChandas'>{काश्यपो वत्सारः | विश्वदेवाः | जगती}</span><p>प्र॒सर्स्रा᳚णो॒, अनु॑ ब॒र्हिर्वृषा॒ शिशु॒र्मध्ये॒ युवा॒जरो᳚ वि॒स्रुहा᳚ हि॒तः ||3 || </td>
</tr>
<tr>
<td class='VargaColorType1'>प्र व॑ ए॒ते सु॒युजो॒ याम᳚न्नि॒ष्टये॒ नीची᳚र॒मुष्मै᳚ य॒म्य॑ ऋता॒वृधः॑ |<span class='RishiDevChandas'>{काश्यपो वत्सारः | विश्वदेवाः | जगती}</span><p>सु॒य‌न्तु॑भिः सर्वशा॒सैर॒भीशु॑भिः॒ क्रिवि॒र्नामा᳚नि प्रव॒णे मु॑षायति ||4 || </td>
</tr>
<tr>
<td class='VargaColorType1'>सं॒जर्भु॑राण॒स्तरु॑भिः सुते॒गृभं᳚ वया॒किनं᳚ चि॒त्तग॑र्भासु सु॒स्वरुः॑ |<span class='RishiDevChandas'>{काश्यपो वत्सारः | विश्वदेवाः | जगती}</span><p>धा॒र॒वा॒केष्वृ॑जुगाथ शोभसे॒ वर्ध॑स्व॒ पत्नी᳚र॒भि जी॒वो, अ॑ध्व॒रे ||5 || </td>
</tr>
<tr>
<td class='VargaColorType2'>या॒दृगे॒व ददृ॑शे ता॒दृगु॑च्यते॒ सं छा॒यया᳚ दधिरे सि॒ध्रया॒प्स्वा |<span class='RishiDevChandas'>{काश्यपो वत्सारः | विश्वदेवाः | जगती}</span><p>म॒हीम॒स्मभ्य॑मुरु॒षामु॒रु ज्रयो᳚ बृ॒हत्सु॒वीर॒मन॑पच्युतं॒ सहः॑ ||6 || <span class='MantraNumbering'>वर्ग:24</span></td>
</tr>
<tr>
<td class='VargaColorType2'>वेत्यग्रु॒र्जनि॑वा॒न्वा, अति॒ स्पृधः॑ समर्य॒ता मन॑सा॒ सूर्यः॑ क॒विः |<span class='RishiDevChandas'>{काश्यपो वत्सारः | विश्वदेवाः | जगती}</span><p>घ्रं॒सं रक्ष᳚‌न्तं॒ परि॑ वि॒श्वतो॒ गय॑म॒स्माकं॒ शर्म॑ वनव॒त्स्वाव॑सुः ||7 || </td>
</tr>
<tr>
<td class='VargaColorType2'>ज्यायां᳚सम॒स्य य॒तुन॑स्य के॒तुन॑ ऋषिस्व॒रं च॑रति॒ यासु॒ नाम॑ ते |<span class='RishiDevChandas'>{काश्यपो वत्सारः | विश्वदेवाः | जगती}</span><p>या॒दृश्मि॒‌न्धायि॒ तम॑प॒स्यया᳚ विद॒द्य उ॑ स्व॒यं वह॑ते॒ सो, अरं᳚ करत् ||8 || </td>
</tr>
<tr>
<td class='VargaColorType2'>स॒मु॒द्रमा᳚सा॒मव॑ तस्थे, अग्रि॒मा न रि॑ष्यति॒ सव॑नं॒ यस्मि॒न्नाय॑ता |<span class='RishiDevChandas'>{काश्यपो वत्सारः | विश्वदेवाः | जगती}</span><p>अत्रा॒ न हार्दि॑ क्रव॒णस्य॑ रेजते॒ यत्रा᳚ म॒तिर्वि॒द्यते᳚ पूत॒ब‌न्ध॑नी ||9 || </td>
</tr>
<tr>
<td class='VargaColorType2'>स हि क्ष॒त्रस्य॑ मन॒सस्य॒ चित्ति॑भिरेवाव॒दस्य॑ यज॒तस्य॒ सध्रेः᳚ |<span class='RishiDevChandas'>{काश्यपो वत्सारः | विश्वदेवाः | जगती}</span><p>अ॒व॒त्सा॒रस्य॑ स्पृणवाम॒ रण्व॑भिः॒ शवि॑ष्ठं॒ वाजं᳚ वि॒दुषा᳚ चि॒दर्ध्य᳚म् ||10 || </td>
</tr>
<tr>
<td class='VargaColorType1'>श्ये॒न आ᳚सा॒मदि॑तिः क॒क्ष्यो॒३॑(ओ॒) मदो᳚ वि॒श्ववा᳚रस्य यज॒तस्य॑ मा॒यिनः॑ |<span class='RishiDevChandas'>{काश्यपो वत्सारः | विश्वदेवाः | जगती}</span><p>सम॒न्यम᳚न्यमर्थय॒‌न्त्येत॑वे वि॒दुर्वि॒षाणं᳚ परि॒पान॒म‌न्ति॒ ते ||11 || <span class='MantraNumbering'>वर्ग:25</span></td>
</tr>
<tr>
<td class='VargaColorType1'>स॒दा॒पृ॒णो य॑ज॒तो वि द्विषो᳚ वधीद्बाहुवृ॒क्तः श्रु॑त॒वित्तर्यो᳚ वः॒ सचा᳚ |<span class='RishiDevChandas'>{काश्यपो वत्सारः | विश्वदेवाः | जगती}</span><p>उ॒भा स वरा॒ प्रत्ये᳚ति॒ भाति॑ च॒ यदीं᳚ ग॒णं भज॑ते सुप्र॒याव॑भिः ||12 || </td>
</tr>
<tr>
<td class='VargaColorType1'>सु॒त॒म्भ॒रो यज॑मानस्य॒ सत्प॑ति॒र्विश्वा᳚सा॒मूधः॒ स धि॒यामु॒दंच॑नः |<span class='RishiDevChandas'>{काश्यपो वत्सारः | विश्वदेवाः | जगती}</span><p>भर॑द्धे॒नू रस॑वच्छिश्रिये॒ पयो᳚ ऽनुब्रुवा॒णो, अध्ये᳚ति॒ न स्व॒पन् ||13 || </td>
</tr>
<tr>
<td class='VargaColorType1'>यो जा॒गार॒ तमृचः॑ कामय‌न्ते॒ यो जा॒गार॒ तमु॒ सामा᳚नि य‌न्ति |<span class='RishiDevChandas'>{काश्यपो वत्सारः | विश्वदेवाः | त्रिष्टुप्}</span><p>यो जा॒गार॒ तम॒यं सोम॑ आह॒ तवा॒हम॑स्मि स॒ख्ये न्यो᳚काः ||14 || </td>
</tr>
<tr>
<td class='VargaColorType1'>अ॒ग्निर्जा᳚गार॒ तमृचः॑ कामय‌न्ते॒ ऽग्निर्जा᳚गार॒ तमु॒ सामा᳚नि य‌न्ति |<span class='RishiDevChandas'>{काश्यपो वत्सारः | विश्वदेवाः | त्रिष्टुप्}</span><p>अ॒ग्निर्जा᳚गार॒ तम॒यं सोम॑ आह॒ तवा॒हम॑स्मि स॒ख्ये न्यो᳚काः ||15 || </td>
</tr>
<tr>
<td class='SuktaLabel'>[37] विदादिवइत्येकादशर्चस्य सूक्तस्यात्रेयः सदापृणो विश्वेदेवास्त्रिष्टुप् | (भेदपक्षे - इंद्रसूर्यौ १ विश्वेदेवाः २ इंद्राग्नी १ विश्वेदेवाः ६ आपः १ एवं ११ (अत्रसूक्ते सदापृणर्षेर्यजतइत्यादि लिंगोक्तऋषिभिः समुच्चयइति केचित्) |<span class='MantraNumbering'>{मंडल:5, अनुवाक:4, सूक्त:1}{अष्टक:4, अध्याय:2}</span>
</td>
</tr>
<tr>
<td class='VargaColorType2'>वि॒दा दि॒वो वि॒ष्यन्नद्रि॑मु॒क्थैरा᳚य॒त्या, उ॒षसो᳚, अ॒र्चिनो᳚ गुः |<span class='RishiDevChandas'>{आत्रेयः सदापृणः | विश्वदेवाः | त्रिष्टुप्}</span><p>अपा᳚वृत व्र॒जिनी॒रुत्स्व॑र्गा॒द्वि दुरो॒ मानु॑षीर्दे॒व आ᳚वः ||1 || <span class='MantraNumbering'>वर्ग:26</span></td>
</tr>
<tr>
<td class='VargaColorType2'>वि सूर्यो᳚, अ॒मतिं॒ न श्रियं᳚ सा॒दोर्वाद्गवां᳚ मा॒ता जा᳚न॒ती गा᳚त् |<span class='RishiDevChandas'>{आत्रेयः सदापृणः | विश्वदेवाः | त्रिष्टुप्}</span><p>धन्व᳚र्णसो न॒द्य१॑(अः॒) खादो᳚अर्णाः॒ स्थूणे᳚व॒ सुमि॑ता दृंहत॒ द्यौः ||2 || </td>
</tr>
<tr>
<td class='VargaColorType2'>अ॒स्मा, उ॒क्थाय॒ पर्व॑तस्य॒ गर्भो᳚ म॒हीनां᳚ ज॒नुषे᳚ पू॒र्व्याय॑ |<span class='RishiDevChandas'>{आत्रेयः सदापृणः | विश्वदेवाः | त्रिष्टुप्}</span><p>वि पर्व॑तो॒ जिही᳚त॒ साध॑त॒ द्यौरा॒विवा᳚स‌न्तो दसय‌न्त॒ भूम॑ ||3 || </td>
</tr>
<tr>
<td class='VargaColorType2'>सू॒क्तेभि᳚र्वो॒ वचो᳚भिर्दे॒वजु॑ष्टै॒रि‌न्द्रा॒ न्व१॑(अ॒)ग्नी, अव॑से हु॒वध्यै᳚ |<span class='RishiDevChandas'>{आत्रेयः सदापृणः | विश्वदेवाः | त्रिष्टुप्}</span><p>उ॒क्थेभि॒र्हि ष्मा᳚ क॒वयः॑ सुय॒ज्ञा, आ॒विवा᳚स‌न्तो म॒रुतो॒ यज᳚‌न्ति ||4 || </td>
</tr>
<tr>
<td class='VargaColorType2'>एतो॒ न्व१॑(अ॒)द्य सु॒ध्यो॒३॑(ओ॒) भवा᳚म॒ प्र दु॒च्छुना᳚ मिनवामा॒ वरी᳚यः |<span class='RishiDevChandas'>{आत्रेयः सदापृणः | विश्वदेवाः | त्रिष्टुप्}</span><p>आ॒रे द्वेषां᳚सि सनु॒तर्द॑धा॒माऽया᳚म॒ प्रांचो॒ यज॑मान॒मच्छ॑ ||5 || </td>
</tr>
<tr>
<td class='VargaColorType1'>एता॒ धियं᳚ कृ॒णवा᳚मा सखा॒यो ऽप॒ या मा॒ताँ, ऋ॑णु॒त व्र॒जं गोः |<span class='RishiDevChandas'>{आत्रेयः सदापृणः | विश्वदेवाः | त्रिष्टुप्}</span><p>यया॒ मनु᳚र्विशिशि॒प्रं जि॒गाय॒ यया᳚ व॒णिग्व॒ङ्कुरापा॒ पुरी᳚षम् ||6 || <span class='MantraNumbering'>वर्ग:27</span></td>
</tr>
<tr>
<td class='VargaColorType1'>अनू᳚नो॒दत्र॒ हस्त॑यतो॒, अद्रि॒रार्च॒न्येन॒ दश॑ मा॒सो नव॑ग्वाः |<span class='RishiDevChandas'>{आत्रेयः सदापृणः | विश्वदेवाः | त्रिष्टुप्}</span><p>ऋ॒तं य॒ती स॒रमा॒ गा, अ॑वि‌न्द॒द्विश्वा᳚नि स॒त्याङ्गि॑राश्चकार ||7 || </td>
</tr>
<tr>
<td class='VargaColorType1'>विश्वे᳚, अ॒स्या व्युषि॒ माहि॑नायाः॒ सं यद्गोभि॒रङ्गि॑रसो॒ नव᳚‌न्त |<span class='RishiDevChandas'>{आत्रेयः सदापृणः | विश्वदेवाः | त्रिष्टुप्}</span><p>उत्स॑ आसां पर॒मे स॒धस्थ॑ ऋ॒तस्य॑ प॒था स॒रमा᳚ विद॒द्गाः ||8 || </td>
</tr>
<tr>
<td class='VargaColorType1'>आ सूर्यो᳚ यातु स॒प्ताश्वः॒, क्षेत्रं॒ यद॑स्योर्वि॒या दी᳚र्घया॒थे |<span class='RishiDevChandas'>{आत्रेयः सदापृणः | विश्वदेवाः | त्रिष्टुप्}</span><p>र॒घुः श्ये॒नः प॑तय॒द‌न्धो॒, अच्छा॒ युवा᳚ क॒विर्दी᳚दय॒द्गोषु॒ गच्छ॑न् ||9 || </td>
</tr>
<tr>
<td class='VargaColorType1'>आ सूर्यो᳚, अरुहच्छु॒क्रमर्णोऽयु॑क्त॒ यद्ध॒रितो᳚ वी॒तपृ॑ष्ठाः |<span class='RishiDevChandas'>{आत्रेयः सदापृणः | विश्वदेवाः | त्रिष्टुप्}</span><p>उ॒द्ना न नाव॑मनय‌न्त॒ धीरा᳚, आशृण्व॒तीरापो᳚, अ॒र्वाग॑तिष्ठन् ||10 || </td>
</tr>
<tr>
<td class='VargaColorType1'>धियं᳚ वो, अ॒प्सु द॑धिषे स्व॒र्षां ययात॑र॒‌न्दश॑ मा॒सो नव॑ग्वाः |<span class='RishiDevChandas'>{आत्रेयः सदापृणः | विश्वदेवाः | त्रिष्टुप्}</span><p>अ॒या धि॒या स्या᳚म दे॒वगो᳚पा, अ॒या धि॒या तु॑तुर्या॒मात्यंहः॑ ||11 || </td>
</tr>
<tr>
<td class='SuktaLabel'>[38] हयोनेत्यष्टर्चस्यसूक्तस्यात्रेयःप्रतिक्षत्रोविश्वेदेवाजगती सप्तम्यष्टम्योर्देवपत्न्यः द्वितीयांत्येत्रिष्टुभौ | (भेदपक्षे-विश्वेदेवाः ६ देवपत्न्यः २ एवं ८) |<span class='MantraNumbering'>{मंडल:5, अनुवाक:4, सूक्त:2}{अष्टक:4, अध्याय:2}</span>
</td>
</tr>
<tr>
<td class='VargaColorType2'>हयो॒ न वि॒द्वाँ, अ॑युजि स्व॒यं धु॒रि तां व॑हामि प्र॒तर॑णीमव॒स्युव᳚म् |<span class='RishiDevChandas'>{आत्रेयः प्रतिक्षत्रः | विश्वदेवाः | जगती}</span><p>नास्या᳚ वश्मि वि॒मुचं॒ नावृतं॒ पुन᳚र्वि॒द्वान्प॒थः पु॑रए॒त ऋ॒जु ने᳚षति ||1 || <span class='MantraNumbering'>वर्ग:28</span></td>
</tr>
<tr>
<td class='VargaColorType2'>अग्न॒ इ‌न्द्र॒ वरु॑ण॒ मित्र॒ देवाः॒ शर्धः॒ प्र य᳚‌न्त॒ मारु॑तो॒त वि॑ष्णो |<span class='RishiDevChandas'>{आत्रेयः प्रतिक्षत्रः | विश्वदेवाः | त्रिष्टुप्}</span><p>उ॒भा नास॑त्या रु॒द्रो, अध॒ ग्नाः पू॒षा भगः॒ सर॑स्वती जुष‌न्त ||2 || </td>
</tr>
<tr>
<td class='VargaColorType2'>इ॒‌न्द्रा॒ग्नी मि॒त्रावरु॒णादि॑तिं॒ स्वः॑ पृथि॒वीं द्यां म॒रुतः॒ पर्व॑ताँ, अ॒पः |<span class='RishiDevChandas'>{आत्रेयः प्रतिक्षत्रः | विश्वदेवाः | जगती}</span><p>हु॒वे विष्णुं᳚ पू॒षणं॒ ब्रह्म॑ण॒स्पतिं॒ भगं॒ नु शंसं᳚ सवि॒तार॑मू॒तये᳚ ||3 || </td>
</tr>
<tr>
<td class='VargaColorType2'>उ॒त नो॒ विष्णु॑रु॒त वातो᳚, अ॒स्रिधो᳚ द्रविणो॒दा, उ॒त सोमो॒ मय॑स्करत् |<span class='RishiDevChandas'>{आत्रेयः प्रतिक्षत्रः | विश्वदेवाः | जगती}</span><p>उ॒त ऋ॒भव॑ उ॒त रा॒ये नो᳚, अ॒श्विनो॒त त्वष्टो॒त विभ्वानु॑ मंसते ||4 || </td>
</tr>
<tr>
<td class='VargaColorType2'>उ॒त त्यन्नो॒ मारु॑तं॒ शर्ध॒ आ ग॑मद्दिविक्ष॒यं य॑ज॒तं ब॒र्हिरा॒सदे᳚ |<span class='RishiDevChandas'>{आत्रेयः प्रतिक्षत्रः | विश्वदेवाः | जगती}</span><p>बृह॒स्पतिः॒ शर्म॑ पू॒षोत नो᳚ यमद्वरू॒थ्य१॑(अं॒) वरु॑णो मि॒त्रो, अ᳚र्य॒मा ||5 || </td>
</tr>
<tr>
<td class='VargaColorType2'>उ॒त त्ये नः॒ पर्व॑तासः सुश॒स्तयः॑ सुदी॒तयो᳚ न॒द्य१॑(अ॒)स्त्राम॑णे भुवन् |<span class='RishiDevChandas'>{आत्रेयः प्रतिक्षत्रः | विश्वदेवाः | जगती}</span><p>भगो᳚ विभ॒क्ता शव॒साव॒सा ग॑मदुरु॒व्यचा॒, अदि॑तिः श्रोतु मे॒ हव᳚म् ||6 || </td>
</tr>
<tr>
<td class='VargaColorType2'>दे॒वानां॒ पत्नी᳚रुश॒तीर॑व‌न्तु नः॒ प्राव᳚‌न्तु नस्तु॒जये॒ वाज॑सातये |<span class='RishiDevChandas'>{आत्रेयः प्रतिक्षत्रः | देवपत्न्यः | जगती}</span><p>याः पार्थि॑वासो॒ या, अ॒पामपि᳚ व्र॒ते ता नो᳚ देवीः सुहवाः॒ शर्म॑ यच्छत ||7 || </td>
</tr>
<tr>
<td class='VargaColorType2'>उ॒त ग्ना व्य᳚‌न्तु दे॒वप॑त्नीरि‌न्द्रा॒ण्य१॑(अ॒)ग्नाय्य॒श्विनी॒ राट् |<span class='RishiDevChandas'>{आत्रेयः प्रतिक्षत्रः | देवपत्न्यः | त्रिष्टुप्}</span><p>आ रोद॑सी वरुणा॒नी शृ॑णोतु॒ व्य‌न्तु॑ दे॒वीर्य ऋ॒तुर्जनी᳚नाम् ||8 || </td>
</tr>
<tr>
<td class='SuktaLabel'>[39] प्रयुंजतीति सप्तर्चस्य सूक्तस्यात्रेयः प्रतिरथोविश्वेदेवास्त्रिष्टुप् | (भेदपक्षे - उषाः १ सूर्यरश्मयः १ सूर्यः ३ विश्वेदेवाः १ मित्रावरुणाग्नयः १ एवं ७) |<span class='MantraNumbering'>{मंडल:5, अनुवाक:4, सूक्त:3}{अष्टक:4, अध्याय:3}</span>
</td>
</tr>
<tr>
<td class='VargaColorType1'>प्र॒युं॒ज॒ती दि॒व ए᳚ति ब्रुवा॒णा म॒ही मा॒ता दु॑हि॒तुर्बो॒धय᳚‌न्ती |<span class='RishiDevChandas'>{आत्रेयः प्रतिरथः | विश्वदेवाः | त्रिष्टुप्}</span><p>आ॒विवा᳚स‌न्ती युव॒तिर्म॑नी॒षा पि॒तृभ्य॒ आ सद॑ने॒ जोहु॑वाना ||1 || <span class='MantraNumbering'>वर्ग:1</span></td>
</tr>
<tr>
<td class='VargaColorType1'>अ॒जि॒रास॒स्तद॑प॒ ईय॑माना, आतस्थि॒वांसो᳚, अ॒मृत॑स्य॒ नाभि᳚म् |<span class='RishiDevChandas'>{आत्रेयः प्रतिरथः | विश्वदेवाः | त्रिष्टुप्}</span><p>अ॒न॒‌न्तास॑ उ॒रवो᳚ वि॒श्वतः॑ सीं॒ परि॒ द्यावा᳚पृथि॒वी य᳚‌न्ति॒ प‌न्थाः᳚ ||2 || </td>
</tr>
<tr>
<td class='VargaColorType1'>उ॒क्षा स॑मु॒द्रो, अ॑रु॒षः सु॑प॒र्णः पूर्व॑स्य॒ योनिं᳚ पि॒तुरा वि॑वेश |<span class='RishiDevChandas'>{आत्रेयः प्रतिरथः | विश्वदेवाः | त्रिष्टुप्}</span><p>मध्ये᳚ दि॒वो निहि॑तः॒ पृश्नि॒रश्मा॒ वि च॑क्रमे॒ रज॑सस्पा॒त्य‌न्तौ᳚ ||3 || </td>
</tr>
<tr>
<td class='VargaColorType1'>च॒त्वार॑ ईं बिभ्रति क्षेम॒य‌न्तो॒ दश॒ गर्भं᳚ च॒रसे᳚ धापय‌न्ते |<span class='RishiDevChandas'>{आत्रेयः प्रतिरथः | विश्वदेवाः | त्रिष्टुप्}</span><p>त्रि॒धात॑वः पर॒मा, अ॑स्य॒ गावो᳚ दि॒वश्च॑र‌न्ति॒ परि॑ स॒द्यो, अ‌न्ता॑न् ||4 || </td>
</tr>
<tr>
<td class='VargaColorType1'>इ॒दं वपु᳚र्नि॒वच॑नं जनास॒श्चर᳚‌न्ति॒ यन्न॒द्य॑स्त॒स्थुरापः॑ |<span class='RishiDevChandas'>{आत्रेयः प्रतिरथः | विश्वदेवाः | त्रिष्टुप्}</span><p>द्वे यदीं᳚ बिभृ॒तो मा॒तुर॒न्ये, इ॒हेह॑ जा॒ते य॒म्या॒३॑(आ॒) सब᳚‌न्धू ||5 || </td>
</tr>
<tr>
<td class='VargaColorType1'>वि त᳚न्वते॒ धियो᳚, अस्मा॒, अपां᳚सि॒ वस्त्रा᳚ पु॒त्राय॑ मा॒तरो᳚ वय‌न्ति |<span class='RishiDevChandas'>{आत्रेयः प्रतिरथः | विश्वदेवाः | त्रिष्टुप्}</span><p>उ॒प॒प्र॒क्षे वृष॑णो॒ मोद॑माना दि॒वस्प॒था व॒ध्वो᳚ य॒‌न्त्यच्छ॑ ||6 || </td>
</tr>
<tr>
<td class='VargaColorType1'>तद॑स्तु मित्रावरुणा॒ तद॑ग्ने॒ शं योर॒स्मभ्य॑मि॒दम॑स्तु श॒स्तम् |<span class='RishiDevChandas'>{आत्रेयः प्रतिरथः | विश्वदेवाः | त्रिष्टुप्}</span><p>अ॒शी॒महि॑ गा॒धमु॒त प्र॑ति॒ष्ठां नमो᳚ दि॒वे बृ॑ह॒ते साद॑नाय ||7 || </td>
</tr>
<tr>
<td class='SuktaLabel'>[40] कदुप्रियायेति पंचर्चस्य सूक्तस्यात्रेयः प्रतिभानुर्विश्वेदेवाजगती | (भेदपक्षे - विद्युतोग्निः १ उषाः १ इंद्रसूर्यौ १ अग्निः २ एवं ५) |<span class='MantraNumbering'>{मंडल:5, अनुवाक:4, सूक्त:4}{अष्टक:4, अध्याय:3}</span>
</td>
</tr>
<tr>
<td class='VargaColorType2'>कदु॑ प्रि॒याय॒ धाम्ने᳚ मनामहे॒ स्वक्ष॑त्राय॒ स्वय॑शसे म॒हे व॒यम् |<span class='RishiDevChandas'>{आत्रेयः प्रतिभानुः | विश्वदेवाः | जगती}</span><p>आ॒मे॒न्यस्य॒ रज॑सो॒ यद॒भ्र आँ, अ॒पो वृ॑णा॒ना वि॑त॒नोति॑ मा॒यिनी᳚ ||1 || <span class='MantraNumbering'>वर्ग:2</span></td>
</tr>
<tr>
<td class='VargaColorType2'>ता, अ॑त्नत व॒युनं᳚ वी॒रव॑क्षणं समा॒न्या वृ॒तया॒ विश्व॒मा रजः॑ |<span class='RishiDevChandas'>{आत्रेयः प्रतिभानुः | विश्वदेवाः | जगती}</span><p>अपो॒, अपा᳚ची॒रप॑रा॒, अपे᳚जते॒ प्र पूर्वा᳚भिस्तिरते देव॒युर्जनः॑ ||2 || </td>
</tr>
<tr>
<td class='VargaColorType2'>आ ग्राव॑भिरह॒न्ये᳚भिर॒क्तुभि॒र्वरि॑ष्ठं॒ वज्र॒मा जि॑घर्ति मा॒यिनि॑ |<span class='RishiDevChandas'>{आत्रेयः प्रतिभानुः | विश्वदेवाः | जगती}</span><p>श॒तं वा॒ यस्य॑ प्र॒चर॒‌न्त्स्वे दमे᳚ संव॒र्तय᳚‌न्तो॒ वि च॑ वर्तय॒न्नहा᳚ ||3 || </td>
</tr>
<tr>
<td class='VargaColorType2'>ताम॑स्य री॒तिं प॑र॒शोरि॑व॒ प्रत्यनी᳚कमख्यं भु॒जे, अ॑स्य॒ वर्प॑सः |<span class='RishiDevChandas'>{आत्रेयः प्रतिभानुः | विश्वदेवाः | जगती}</span><p>सचा॒ यदि॑ पितु॒म‌न्त॑मिव॒ क्षयं॒ रत्नं॒ दधा᳚ति॒ भर॑हूतये वि॒शे ||4 || </td>
</tr>
<tr>
<td class='VargaColorType2'>स जि॒ह्वया॒ चतु॑रनीक ऋंजते॒ चारु॒ वसा᳚नो॒ वरु॑णो॒ यत᳚न्न॒रिम् |<span class='RishiDevChandas'>{आत्रेयः प्रतिभानुः | विश्वदेवाः | जगती}</span><p>न तस्य॑ विद्म पुरुष॒त्वता᳚ व॒यं यतो॒ भगः॑ सवि॒ता दाति॒ वार्य᳚म् ||5 || </td>
</tr>
<tr>
<td class='SuktaLabel'>[41] देवंवइति पंचर्चस्य सूक्तस्यात्रेयः प्रतिप्रभुर्विश्वेदेवास्त्रिष्टुप् अंत्यातृणपाणिः | (भेदपक्षे - विश्वेदेवाः १ सूर्यः १ विश्वेदेवाः ३ एवं ५) |<span class='MantraNumbering'>{मंडल:5, अनुवाक:4, सूक्त:5}{अष्टक:4, अध्याय:3}</span>
</td>
</tr>
<tr>
<td class='VargaColorType1'>दे॒वं वो᳚, अ॒द्य स॑वि॒तार॒मेषे॒ भगं᳚ च॒ रत्नं᳚ वि॒भज᳚‌न्तमा॒योः |<span class='RishiDevChandas'>{आत्रेयः प्रतिप्रभुः | विश्वदेवाः | त्रिष्टुप्}</span><p>आ वां᳚ नरा पुरुभुजा ववृत्यां दि॒वेदि॑वे चिदश्विना सखी॒यन् ||1 || <span class='MantraNumbering'>वर्ग:3</span></td>
</tr>
<tr>
<td class='VargaColorType1'>प्रति॑ प्र॒याण॒मसु॑रस्य वि॒द्वा‌न्त्सू॒क्तैर्दे॒वं स॑वि॒तारं᳚ दुवस्य |<span class='RishiDevChandas'>{आत्रेयः प्रतिप्रभुः | विश्वदेवाः | त्रिष्टुप्}</span><p>उप॑ ब्रुवीत॒ नम॑सा विजा॒नंज्येष्ठं᳚ च॒ रत्नं᳚ वि॒भज᳚‌न्तमा॒योः ||2 || </td>
</tr>
<tr>
<td class='VargaColorType1'>अ॒द॒त्र॒या द॑यते॒ वार्या᳚णि पू॒षा भगो॒, अदि॑ति॒र्वस्त॑ उ॒स्रः |<span class='RishiDevChandas'>{आत्रेयः प्रतिप्रभुः | विश्वदेवाः | त्रिष्टुप्}</span><p>इ‌न्द्रो॒ विष्णु॒र्वरु॑णो मि॒त्रो, अ॒ग्निरहा᳚नि भ॒द्रा ज॑नय‌न्त द॒स्माः ||3 || </td>
</tr>
<tr>
<td class='VargaColorType1'>तन्नो᳚, अन॒र्वा स॑वि॒ता वरू᳚थं॒ तत्सि‌न्ध॑व इ॒षय᳚‌न्तो॒, अनु॑ ग्मन् |<span class='RishiDevChandas'>{आत्रेयः प्रतिप्रभुः | विश्वदेवाः | त्रिष्टुप्}</span><p>उप॒ यद्वोचे᳚, अध्व॒रस्य॒ होता᳚ रा॒यः स्या᳚म॒ पत॑यो॒ वाज॑रत्नाः ||4 || </td>
</tr>
<tr>
<td class='VargaColorType1'>प्र ये वसु॑भ्य॒ ईव॒दा नमो॒ दुर्ये मि॒त्रे वरु॑णे सू॒क्तवा᳚चः |<span class='RishiDevChandas'>{आत्रेयः प्रतिप्रभुः | विश्वदेवाः | तृणपाणिः}</span><p>अवै॒त्वभ्वं᳚ कृणु॒ता वरी᳚यो दि॒वस्पृ॑थि॒व्योरव॑सा मदेम ||5 || </td>
</tr>
<tr>
<td class='SuktaLabel'>[42] विश्वोदेवस्येति पंचर्चस्य सूक्तस्य स्वस्त्यात्रेयोविश्वेदेवाअनुष्टुप्‌अंत्यापङ्क्तिः | (भेदपक्षे - सविता २ विश्वेदेवाः १ सविता २ एवं ५) |<span class='MantraNumbering'>{मंडल:5, अनुवाक:4, सूक्त:6}{अष्टक:4, अध्याय:3}</span>
</td>
</tr>
<tr>
<td class='VargaColorType2'>विश्वो᳚ दे॒वस्य॑ ने॒तुर्मर्तो᳚ वुरीत स॒ख्यम् |<span class='RishiDevChandas'>{स्वस्त्यात्रेयः | विश्वदेवाः | अनुष्टुप्}</span><p>विश्वो᳚ रा॒य इ॑षुध्यति द्यु॒म्नं वृ॑णीत पु॒ष्यसे᳚ ||1 || <span class='MantraNumbering'>वर्ग:4</span></td>
</tr>
<tr>
<td class='VargaColorType2'>ते ते᳚ देव नेत॒र्ये चे॒माँ, अ॑नु॒शसे᳚ |<span class='RishiDevChandas'>{स्वस्त्यात्रेयः | विश्वदेवाः | अनुष्टुप्}</span><p>ते रा॒या ते ह्या॒३॑(आ॒)पृचे॒ सचे᳚महि सच॒थ्यैः᳚ ||2 || </td>
</tr>
<tr>
<td class='VargaColorType2'>अतो᳚ न॒ आ नॄनति॑थी॒नतः॒ पत्नी᳚र्दशस्यत |<span class='RishiDevChandas'>{स्वस्त्यात्रेयः | विश्वदेवाः | अनुष्टुप्}</span><p>आ॒रे विश्वं᳚ पथे॒ष्ठां द्वि॒षो यु॑योतु॒ यूयु॑विः ||3 || </td>
</tr>
<tr>
<td class='VargaColorType2'>यत्र॒ वह्नि॑र॒भिहि॑तो दु॒द्रव॒द्द्रोण्यः॑ प॒शुः |<span class='RishiDevChandas'>{स्वस्त्यात्रेयः | विश्वदेवाः | अनुष्टुप्}</span><p>नृ॒मणा᳚ वी॒रप॒स्त्यो ऽर्णा॒ धीरे᳚व॒ सनि॑ता ||4 || </td>
</tr>
<tr>
<td class='VargaColorType2'>ए॒ष ते᳚ देव नेता॒ रथ॒स्पतिः॒ शं र॒यिः |<span class='RishiDevChandas'>{स्वस्त्यात्रेयः | विश्वदेवाः | पङ्क्तिः}</span><p>शं रा॒ये शं स्व॒स्तय॑ इषः॒स्तुतो᳚ मनामहे देव॒स्तुतो᳚ मनामहे ||5 || </td>
</tr>
<tr>
<td class='SuktaLabel'>[43] अग्नेसुतस्येति पंचदशर्चस्य सूक्तस्य स्वस्त्यात्रेयो विश्वेदेवाश्चतुर्थीषष्टीसप्तमीनामिंद्रवायू पंचम्यावायुः आद्याश्चतस्रो गायत्र्यः पंचम्यादिषळुष्णिहः एकादश्यादितिस्रोजगत्यः (त्रिष्टुभोवा) अंत्येद्वेअनुष्टुभौ | (भेदपक्षे - अग्निः २ विश्वेदेवाः १ इंद्रवायू १ वायुः १ इंद्रवायू २ अग्निः ३ विश्वेदेवाः ५ एवं १५) |<span class='MantraNumbering'>{मंडल:5, अनुवाक:4, सूक्त:7}{अष्टक:4, अध्याय:3}</span>
</td>
</tr>
<tr>
<td class='VargaColorType1'>अग्ने᳚ सु॒तस्य॑ पी॒तये॒ विश्वै॒रूमे᳚भि॒रा ग॑हि |<span class='RishiDevChandas'>{स्वस्त्यात्रेयः | विश्वदेवाः | गायत्री}</span><p>दे॒वेभि॑र्ह॒व्यदा᳚तये ||1 || <span class='MantraNumbering'>वर्ग:5</span></td>
</tr>
<tr>
<td class='VargaColorType1'>ऋत॑धीतय॒ आ ग॑त॒ सत्य॑धर्माणो, अध्व॒रम् |<span class='RishiDevChandas'>{स्वस्त्यात्रेयः | विश्वदेवाः | गायत्री}</span><p>अ॒ग्नेः पि॑बत जि॒ह्वया᳚ ||2 || </td>
</tr>
<tr>
<td class='VargaColorType1'>विप्रे᳚भिर्विप्र स‌न्त्य प्रात॒र्याव॑भि॒रा ग॑हि |<span class='RishiDevChandas'>{स्वस्त्यात्रेयः | विश्वदेवाः | गायत्री}</span><p>दे॒वेभिः॒ सोम॑पीतये ||3 || </td>
</tr>
<tr>
<td class='VargaColorType1'>अ॒यं सोम॑श्च॒मू सु॒तो ऽम॑त्रे॒ परि॑ षिच्यते |<span class='RishiDevChandas'>{स्वस्त्यात्रेयः | इंद्रवायू | गायत्री}</span><p>प्रि॒य इ‌न्द्रा᳚य वा॒यवे᳚ ||4 || </td>
</tr>
<tr>
<td class='VargaColorType1'>वाय॒वा या᳚हि वी॒तये᳚ जुषा॒णो ह॒व्यदा᳚तये |<span class='RishiDevChandas'>{स्वस्त्यात्रेयः | वायुः | उष्णिक्}</span><p>पिबा᳚ सु॒तस्या‌न्ध॑सो, अ॒भि प्रयः॑ ||5 || </td>
</tr>
<tr>
<td class='VargaColorType2'>इ‌न्द्र॑श्च वायवेषां सु॒तानां᳚ पी॒तिम॑र्हथः |<span class='RishiDevChandas'>{स्वस्त्यात्रेयः | इंद्रवायू | उष्णिक्}</span><p>तांजु॑षेथामरे॒पसा᳚व॒भि प्रयः॑ ||6 || <span class='MantraNumbering'>वर्ग:6</span></td>
</tr>
<tr>
<td class='VargaColorType2'>सु॒ता, इ‌न्द्रा᳚य वा॒यवे॒ सोमा᳚सो॒ दध्या᳚शिरः |<span class='RishiDevChandas'>{स्वस्त्यात्रेयः | इंद्रवायू | उष्णिक्}</span><p>नि॒म्नं न य᳚‌न्ति॒ सि‌न्ध॑वो॒ऽभि प्रयः॑ ||7 || </td>
</tr>
<tr>
<td class='VargaColorType2'>स॒जूर्विश्वे᳚भिर्दे॒वेभि॑र॒श्विभ्या᳚मु॒षसा᳚ स॒जूः |<span class='RishiDevChandas'>{स्वस्त्यात्रेयः | विश्वदेवाः | उष्णिक्}</span><p>आ या᳚ह्यग्ने, अत्रि॒वत्सु॒ते र॑ण ||8 || </td>
</tr>
<tr>
<td class='VargaColorType2'>स॒जूर्मि॒त्रावरु॑णाभ्यां स॒जूः सोमे᳚न॒ विष्णु॑ना |<span class='RishiDevChandas'>{स्वस्त्यात्रेयः | विश्वदेवाः | उष्णिक्}</span><p>आ या᳚ह्यग्ने, अत्रि॒वत्सु॒ते र॑ण ||9 || </td>
</tr>
<tr>
<td class='VargaColorType2'>स॒जूरा᳚दि॒त्यैर्वसु॑भिः स॒जूरि‌न्द्रे᳚ण वा॒युना᳚ |<span class='RishiDevChandas'>{स्वस्त्यात्रेयः | विश्वदेवाः | उष्णिक्}</span><p>आ या᳚ह्यग्ने, अत्रि॒वत्सु॒ते र॑ण ||10 || </td>
</tr>
<tr>
<td class='VargaColorType1'>स्व॒स्ति नो᳚ मिमीताम॒श्विना॒ भगः॑ स्व॒स्ति दे॒व्यदि॑तिरन॒र्वणः॑ |<span class='RishiDevChandas'>{स्वस्त्यात्रेयः | विश्वदेवाः | जगती त्रिष्टुभोवा}</span><p>स्व॒स्ति पू॒षा, असु॑रो दधातु नः स्व॒स्ति द्यावा᳚पृथि॒वी सु॑चे॒तुना᳚ ||11 || <span class='MantraNumbering'>वर्ग:7</span></td>
</tr>
<tr>
<td class='VargaColorType1'>स्व॒स्तये᳚ वा॒युमुप॑ ब्रवामहै॒ सोमं᳚ स्व॒स्ति भुव॑नस्य॒ यस्पतिः॑ |<span class='RishiDevChandas'>{स्वस्त्यात्रेयः | विश्वदेवाः | जगती त्रिष्टुभोवा}</span><p>बृह॒स्पतिं॒ सर्व॑गणं स्व॒स्तये᳚ स्व॒स्तय॑ आदि॒त्यासो᳚ भव‌न्तु नः ||12 || </td>
</tr>
<tr>
<td class='VargaColorType1'>विश्वे᳚ दे॒वा नो᳚, अ॒द्या स्व॒स्तये᳚ वैश्वान॒रो वसु॑र॒ग्निः स्व॒स्तये᳚ |<span class='RishiDevChandas'>{स्वस्त्यात्रेयः | विश्वदेवाः | जगती त्रिष्टुभोवा}</span><p>दे॒वा, अ॑व‌न्त्वृ॒भवः॑ स्व॒स्तये᳚ स्व॒स्ति नो᳚ रु॒द्रः पा॒त्वंह॑सः ||13 || </td>
</tr>
<tr>
<td class='VargaColorType1'>स्व॒स्ति मि॑त्रावरुणा स्व॒स्ति प॑थ्ये रेवति |<span class='RishiDevChandas'>{स्वस्त्यात्रेयः | विश्वदेवाः | अनुष्टुप्}</span><p>स्व॒स्ति न॒ इ‌न्द्र॑श्चा॒ग्निश्च॑ स्व॒स्ति नो᳚, अदिते कृधि ||14 || </td>
</tr>
<tr>
<td class='VargaColorType1'>स्व॒स्ति प‌न्था॒मनु॑ चरेम सूर्याच‌न्द्र॒मसा᳚विव |<span class='RishiDevChandas'>{स्वस्त्यात्रेयः | विश्वदेवाः | अनुष्टुप्}</span><p>पुन॒र्दद॒ताघ्न॑ता जान॒ता सं ग॑मेमहि ||15 || </td>
</tr>
<tr>
<td class='SuktaLabel'>[44] प्रश्यावाश्वेति सप्तदशर्चस्य सूक्तस्यात्रेयः श्यावाश्वोमरुतोनुष्टुप् षष्ठीषोडशीसप्तदश्यःपंक्त्यः |<span class='MantraNumbering'>{मंडल:5, अनुवाक:4, सूक्त:8}{अष्टक:4, अध्याय:3}</span>
</td>
</tr>
<tr>
<td class='VargaColorType2'>प्र श्या᳚वाश्व धृष्णु॒या ऽर्चा᳚ म॒रुद्भि॒रृक्व॑भिः |<span class='RishiDevChandas'>{आत्रेयः श्यावाश्वः | मरुतः | अनुष्टुप्}</span><p>ये, अ॑द्रो॒घम॑नुष्व॒धं श्रवो॒ मद᳚‌न्ति य॒ज्ञियाः᳚ ||1 || <span class='MantraNumbering'>वर्ग:8</span></td>
</tr>
<tr>
<td class='VargaColorType2'>ते हि स्थि॒रस्य॒ शव॑सः॒ सखा᳚यः॒ स‌न्ति॑ धृष्णु॒या |<span class='RishiDevChandas'>{आत्रेयः श्यावाश्वः | मरुतः | अनुष्टुप्}</span><p>ते याम॒न्ना धृ॑ष॒द्विन॒स्त्मना᳚ पा‌न्ति॒ शश्व॑तः ||2 || </td>
</tr>
<tr>
<td class='VargaColorType2'>ते स्य॒‌न्द्रासो॒ नोक्षणो ऽति॑ ष्क‌न्द‌न्ति॒ शर्व॑रीः |<span class='RishiDevChandas'>{आत्रेयः श्यावाश्वः | मरुतः | अनुष्टुप्}</span><p>म॒रुता॒मधा॒ महो᳚ दि॒वि क्ष॒मा च॑ मन्महे ||3 || </td>
</tr>
<tr>
<td class='VargaColorType2'>म॒रुत्सु॑ वो दधीमहि॒ स्तोमं᳚ य॒ज्ञं च॑ धृष्णु॒या |<span class='RishiDevChandas'>{आत्रेयः श्यावाश्वः | मरुतः | अनुष्टुप्}</span><p>विश्वे॒ ये मानु॑षा यु॒गा पा‌न्ति॒ मर्त्यं᳚ रि॒षः ||4 || </td>
</tr>
<tr>
<td class='VargaColorType2'>अर्ह᳚‌न्तो॒ ये सु॒दान॑वो॒ नरो॒, असा᳚मिशवसः |<span class='RishiDevChandas'>{आत्रेयः श्यावाश्वः | मरुतः | अनुष्टुप्}</span><p>प्र य॒ज्ञं य॒ज्ञिये᳚भ्यो दि॒वो, अ॑र्चा म॒रुद्भ्यः॑ ||5 || </td>
</tr>
<tr>
<td class='VargaColorType1'>आ रु॒क्मैरा यु॒धा नर॑ ऋ॒ष्वा, ऋ॒ष्टीर॑सृक्षत |<span class='RishiDevChandas'>{आत्रेयः श्यावाश्वः | मरुतः | अनुष्टुप्}</span><p>अन्वे᳚नाँ॒, अह॑ वि॒द्युतो᳚ म॒रुतो॒ जज्झ॑तीरिव भा॒नुर॑र्त॒ त्मना᳚ दि॒वः ||6 || <span class='MantraNumbering'>वर्ग:9</span></td>
</tr>
<tr>
<td class='VargaColorType1'>ये वा᳚वृ॒ध‌न्त॒ पार्थि॑वा॒ य उ॒राव॒‌न्तरि॑क्ष॒ आ |<span class='RishiDevChandas'>{आत्रेयः श्यावाश्वः | मरुतः | अनुष्टुप्}</span><p>वृ॒जने᳚ वा न॒दीनां᳚ स॒धस्थे᳚ वा म॒हो दि॒वः ||7 || </td>
</tr>
<tr>
<td class='VargaColorType1'>शर्धो॒ मारु॑त॒मुच्छं᳚स स॒त्यश॑वस॒मृभ्व॑सम् |<span class='RishiDevChandas'>{आत्रेयः श्यावाश्वः | मरुतः | पङ्क्तिः}</span><p>उ॒त स्म॒ ते शु॒भे नरः॒ प्र स्य॒‌न्द्रा यु॑जत॒ त्मना᳚ ||8 || </td>
</tr>
<tr>
<td class='VargaColorType1'>उ॒त स्म॒ ते परु॑ष्ण्या॒मूर्णा᳚ वसत शु॒‌न्ध्यवः॑ |<span class='RishiDevChandas'>{आत्रेयः श्यावाश्वः | मरुतः | अनुष्टुप्}</span><p>उ॒त प॒व्या रथा᳚ना॒मद्रिं᳚ भि‌न्द॒‌न्त्योज॑सा ||9 || </td>
</tr>
<tr>
<td class='VargaColorType1'>आप॑थयो॒ विप॑थ॒यो ऽ‌न्त॑स्पथा॒, अनु॑पथाः |<span class='RishiDevChandas'>{आत्रेयः श्यावाश्वः | मरुतः | अनुष्टुप्}</span><p>ए॒तेभि॒र्मह्यं॒ नाम॑भिर्य॒ज्ञं वि॑ष्टा॒र ओ᳚हते ||10 || </td>
</tr>
<tr>
<td class='VargaColorType2'>अधा॒ नरो॒ न्यो᳚ह॒ते ऽधा᳚ नि॒युत॑ ओहते |<span class='RishiDevChandas'>{आत्रेयः श्यावाश्वः | मरुतः | अनुष्टुप्}</span><p>अधा॒ पारा᳚वता॒, इति॑ चि॒त्रा रू॒पाणि॒ दर्श्या᳚ ||11 || <span class='MantraNumbering'>वर्ग:10</span></td>
</tr>
<tr>
<td class='VargaColorType2'>छ॒‌न्दः॒स्तुभः॑ कुभ॒न्यव॒ उत्स॒मा की॒रिणो᳚ नृतुः |<span class='RishiDevChandas'>{आत्रेयः श्यावाश्वः | मरुतः | अनुष्टुप्}</span><p>ते मे॒ के चि॒न्न ता॒यव॒ ऊमा᳚, आस‌न्दृ॒शि त्वि॒षे ||12 || </td>
</tr>
<tr>
<td class='VargaColorType2'>य ऋ॒ष्वा, ऋ॒ष्टिवि॑द्युतः क॒वयः॒ स‌न्ति॑ वे॒धसः॑ |<span class='RishiDevChandas'>{आत्रेयः श्यावाश्वः | मरुतः | अनुष्टुप्}</span><p>तमृ॑षे॒ मारु॑तं ग॒णं न॑म॒स्या र॒मया᳚ गि॒रा ||13 || </td>
</tr>
<tr>
<td class='VargaColorType2'>अच्छ॑ ऋषे॒ मारु॑तं ग॒णं दा॒ना मि॒त्रं न यो॒षणा᳚ |<span class='RishiDevChandas'>{आत्रेयः श्यावाश्वः | मरुतः | अनुष्टुप्}</span><p>दि॒वो वा᳚ धृष्णव॒ ओज॑सा स्तु॒ता धी॒भिरि॑षण्यत ||14 || </td>
</tr>
<tr>
<td class='VargaColorType2'>नू म᳚न्वा॒न ए᳚षां दे॒वाँ, अच्छा॒ न व॒क्षणा᳚ |<span class='RishiDevChandas'>{आत्रेयः श्यावाश्वः | मरुतः | अनुष्टुप्}</span><p>दा॒ना स॑चेत सू॒रिभि॒र्याम॑श्रुतेभिरं॒जिभिः॑ ||15 || </td>
</tr>
<tr>
<td class='VargaColorType2'>प्र ये मे᳚ ब‌न्ध्वे॒षे गां वोच᳚‌न्त सू॒रयः॒ पृश्निं᳚ वोच‌न्त मा॒तर᳚म् |<span class='RishiDevChandas'>{आत्रेयः श्यावाश्वः | मरुतः | पङ्क्तिः}</span><p>अधा᳚ पि॒तर॑मि॒ष्मिणं᳚ रु॒द्रं वो᳚च‌न्त॒ शिक्व॑सः ||16 || </td>
</tr>
<tr>
<td class='VargaColorType2'>स॒प्त मे᳚ स॒प्त शा॒किन॒ एक॑मेका श॒ता द॑दुः |<span class='RishiDevChandas'>{आत्रेयः श्यावाश्वः | मरुतः | पङ्क्तिः}</span><p>य॒मुना᳚या॒मधि॑ श्रु॒तमुद्राधो॒ गव्यं᳚ मृजे॒ नि राधो॒, अश्व्यं᳚ मृजे ||17 || </td>
</tr>
<tr>
<td class='SuktaLabel'>[45] कोवेदेति षोळशर्चस्य सूक्तस्यात्रेयः श्यावाश्वोमरुतः क्रमेणककुप्‌बृहत्यनुष्टुप्पुर‌उष्णिक्ककुप्‌ सतोबृती सतोबृहती गायत्री सतोबृहती ककुप्‌ककुब्गायत्री सतोबृहती सतोबृहती ककुप्‌ सतोबृहत्यः |<span class='MantraNumbering'>{मंडल:5, अनुवाक:4, सूक्त:9}{अष्टक:4, अध्याय:3}</span>
</td>
</tr>
<tr>
<td class='VargaColorType1'>को वे᳚द॒ जान॑मेषां॒ को वा᳚ पु॒रा सु॒म्नेष्वा᳚स म॒रुता᳚म् |<span class='RishiDevChandas'>{आत्रेयः श्यावाश्वः | मरुतः | ककुप्}</span><p>यद्यु॑यु॒ज्रे कि॑ला॒स्यः॑ ||1 || <span class='MantraNumbering'>वर्ग:11</span></td>
</tr>
<tr>
<td class='VargaColorType1'>ऐतान्‌ रथे᳚षु त॒स्थुषः॒ कः शु॑श्राव क॒था य॑युः |<span class='RishiDevChandas'>{आत्रेयः श्यावाश्वः | मरुतः | बृहती}</span><p>कस्मै᳚ सस्रुः सु॒दासे॒, अन्वा॒पय॒ इळा᳚भिर्वृ॒ष्टयः॑ स॒ह ||2 || </td>
</tr>
<tr>
<td class='VargaColorType1'>ते म॑ आहु॒र्य आ᳚य॒युरुप॒ द्युभि॒र्विभि॒र्मदे᳚ |<span class='RishiDevChandas'>{आत्रेयः श्यावाश्वः | मरुतः | अनुष्टुप्}</span><p>नरो॒ मर्या᳚, अरे॒पस॑ इ॒मान्पश्य॒न्निति॑ ष्टुहि ||3 || </td>
</tr>
<tr>
<td class='VargaColorType1'>ये, अं॒जिषु॒ ये वाशी᳚षु॒ स्वभा᳚नवः स्र॒क्षु रु॒क्मेषु॑ खा॒दिषु॑ |<span class='RishiDevChandas'>{आत्रेयः श्यावाश्वः | मरुतः | पुरउष्णिक्}</span><p>श्रा॒या रथे᳚षु॒ धन्व॑सु ||4 || </td>
</tr>
<tr>
<td class='VargaColorType1'>यु॒ष्माकं᳚ स्मा॒ रथाँ॒, अनु॑ मु॒दे द॑धे मरुतो जीरदानवः |<span class='RishiDevChandas'>{आत्रेयः श्यावाश्वः | मरुतः | ककुप्}</span><p>वृ॒ष्टी द्यावो᳚ य॒तीरि॑व ||5 || </td>
</tr>
<tr>
<td class='VargaColorType2'>आ यं नरः॑ सु॒दान॑वो ददा॒शुषे᳚ दि॒वः कोश॒मचु॑च्यवुः |<span class='RishiDevChandas'>{आत्रेयः श्यावाश्वः | मरुतः | सतोबृहती}</span><p>वि प॒र्जन्यं᳚ सृज‌न्ति॒ रोद॑सी॒, अनु॒ धन्व॑ना य‌न्ति वृ॒ष्टयः॑ ||6 || <span class='MantraNumbering'>वर्ग:12</span></td>
</tr>
<tr>
<td class='VargaColorType2'>त॒तृ॒दा॒नाः सि‌न्ध॑वः॒, क्षोद॑सा॒ रजः॒ प्र स॑स्रुर्धे॒नवो᳚ यथा |<span class='RishiDevChandas'>{आत्रेयः श्यावाश्वः | मरुतः | सतोबृहती}</span><p>स्य॒न्ना, अश्वा᳚, इ॒वाध्व॑नो वि॒मोच॑ने॒ वि यद्वर्त᳚‌न्त ए॒न्यः॑ ||7 || </td>
</tr>
<tr>
<td class='VargaColorType2'>आ या᳚त मरुतो दि॒व आ‌न्तरि॑क्षाद॒मादु॒त |<span class='RishiDevChandas'>{आत्रेयः श्यावाश्वः | मरुतः | गायत्री}</span><p>माव॑ स्थात परा॒वतः॑ ||8 || </td>
</tr>
<tr>
<td class='VargaColorType2'>मा वो᳚ र॒सानि॑तभा॒ कुभा॒ क्रुमु॒र्मा वः॒ सि‌न्धु॒र्नि री᳚रमत् |<span class='RishiDevChandas'>{आत्रेयः श्यावाश्वः | मरुतः | सतोबृहती}</span><p>मा वः॒ परि॑ ष्ठात्स॒रयुः॑ पुरी॒षिण्य॒स्मे, इत्सु॒म्नम॑स्तु वः ||9 || </td>
</tr>
<tr>
<td class='VargaColorType2'>तं वः॒ शर्धं॒ रथा᳚नां त्वे॒षं ग॒णं मारु॑तं॒ नव्य॑सीनाम् |<span class='RishiDevChandas'>{आत्रेयः श्यावाश्वः | मरुतः | ककुप्}</span><p>अनु॒ प्र य᳚‌न्ति वृ॒ष्टयः॑ ||10 || </td>
</tr>
<tr>
<td class='VargaColorType1'>शर्धं᳚शर्धं व एषां॒ व्रातं᳚व्रातं ग॒णंग॑णं सुश॒स्तिभिः॑ |<span class='RishiDevChandas'>{आत्रेयः श्यावाश्वः | मरुतः | ककुप्}</span><p>अनु॑ क्रामेम धी॒तिभिः॑ ||11 || <span class='MantraNumbering'>वर्ग:13</span></td>
</tr>
<tr>
<td class='VargaColorType1'>कस्मा᳚, अ॒द्य सुजा᳚ताय रा॒तह᳚व्याय॒ प्र य॑युः |<span class='RishiDevChandas'>{आत्रेयः श्यावाश्वः | मरुतः | गायत्री}</span><p>ए॒ना यामे᳚न म॒रुतः॑ ||12 || </td>
</tr>
<tr>
<td class='VargaColorType1'>येन॑ तो॒काय॒ तन॑याय धा॒न्य१॑(अं॒) बीजं॒ वह॑ध्वे॒, अक्षि॑तम् |<span class='RishiDevChandas'>{आत्रेयः श्यावाश्वः | मरुतः | सतोबृहती}</span><p>अ॒स्मभ्यं॒ तद्ध॑त्तन॒ यद्व॒ ईम॑हे॒ राधो᳚ वि॒श्वायु॒ सौभ॑गम् ||13 || </td>
</tr>
<tr>
<td class='VargaColorType1'>अती᳚याम नि॒दस्ति॒रः स्व॒स्तिभि॑र्हि॒त्वाव॒द्यमरा᳚तीः |<span class='RishiDevChandas'>{आत्रेयः श्यावाश्वः | मरुतः | सतोबृहती}</span><p>वृ॒ष्ट्वी शं योराप॑ उ॒स्रि भे᳚ष॒जं स्याम॑ मरुतः स॒ह ||14 || </td>
</tr>
<tr>
<td class='VargaColorType1'>सु॒दे॒वः स॑महासति सु॒वीरो᳚ नरो मरुतः॒ स मर्त्यः॑ |<span class='RishiDevChandas'>{आत्रेयः श्यावाश्वः | मरुतः | ककुप्}</span><p>यं त्राय॑ध्वे॒ स्याम॒ ते ||15 || </td>
</tr>
<tr>
<td class='VargaColorType1'>स्तु॒हि भो॒जा‌न्त्स्तु॑व॒तो, अ॑स्य॒ याम॑नि॒ रण॒न्‌ गावो॒ न यव॑से |<span class='RishiDevChandas'>{आत्रेयः श्यावाश्वः | मरुतः | सतोबृहती}</span><p>य॒तः पूर्वाँ᳚, इव॒ सखीँ॒रनु॑ ह्वय गि॒रा गृ॑णीहि का॒मिनः॑ ||16 || </td>
</tr>
<tr>
<td class='SuktaLabel'>[46] प्रशर्धायेति पंचदशर्चस्य सूक्तस्यात्रेयः श्यावाश्वोमरुतोजगती चतुर्दशीत्रिष्टुप् |<span class='MantraNumbering'>{मंडल:5, अनुवाक:4, सूक्त:10}{अष्टक:4, अध्याय:3}</span>
</td>
</tr>
<tr>
<td class='VargaColorType2'>प्र शर्धा᳚य॒ मारु॑ताय॒ स्वभा᳚नव इ॒मां वाच॑मनजा पर्वत॒च्युते᳚ |<span class='RishiDevChandas'>{आत्रेयः श्यावाश्वः | मरुतः | जगती}</span><p>घ॒र्म॒स्तुभे᳚ दि॒व आ पृ॑ष्ठ॒यज्व॑ने द्यु॒म्नश्र॑वसे॒ महि॑ नृ॒म्णम॑र्चत ||1 || <span class='MantraNumbering'>वर्ग:14</span></td>
</tr>
<tr>
<td class='VargaColorType2'>प्र वो᳚ मरुतस्तवि॒षा, उ॑द॒न्यवो᳚ वयो॒वृधो᳚, अश्व॒युजः॒ परि॑ज्रयः |<span class='RishiDevChandas'>{आत्रेयः श्यावाश्वः | मरुतः | जगती}</span><p>सं वि॒द्युता॒ दध॑ति॒ वाश॑ति त्रि॒तः स्वर॒‌न्त्यापो॒ऽवना॒ परि॑ज्रयः ||2 || </td>
</tr>
<tr>
<td class='VargaColorType2'>वि॒द्युन्म॑हसो॒ नरो॒, अश्म॑दिद्यवो॒ वात॑त्विषो म॒रुतः॑ पर्वत॒च्युतः॑ |<span class='RishiDevChandas'>{आत्रेयः श्यावाश्वः | मरुतः | जगती}</span><p>अ॒ब्द॒या चि॒न्मुहु॒रा ह्रा᳚दुनी॒वृतः॑ स्त॒नय॑दमा रभ॒सा, उदो᳚जसः ||3 || </td>
</tr>
<tr>
<td class='VargaColorType2'>व्य१॑(अ॒)क्तून्‌ रु॑द्रा॒ व्यहा᳚नि शिक्वसो॒ व्य१॑(अ॒)‌न्तरि॑क्षं॒ वि रजां᳚सि धूतयः |<span class='RishiDevChandas'>{आत्रेयः श्यावाश्वः | मरुतः | जगती}</span><p>वि यदज्राँ॒, अज॑थ॒ नाव॑ ईं यथा॒ वि दु॒र्गाणि॑ मरुतो॒ नाह॑ रिष्यथ ||4 || </td>
</tr>
<tr>
<td class='VargaColorType2'>तद्वी॒र्यं᳚ वो मरुतो महित्व॒नं दी॒र्घं त॑तान॒ सूर्यो॒ न योज॑नम् |<span class='RishiDevChandas'>{आत्रेयः श्यावाश्वः | मरुतः | जगती}</span><p>एता॒ न यामे॒, अगृ॑भीतशोचि॒षो ऽन॑श्वदां॒ यन्न्यया᳚तना गि॒रिम् ||5 || </td>
</tr>
<tr>
<td class='VargaColorType1'>अभ्रा᳚जि॒ शर्धो᳚ मरुतो॒ यद᳚र्ण॒सं मोष॑था वृ॒क्षं क॑प॒नेव॑ वेधसः |<span class='RishiDevChandas'>{आत्रेयः श्यावाश्वः | मरुतः | जगती}</span><p>अध॑ स्मा नो, अ॒रम॑तिं सजोषस॒श्चक्षु॑रिव॒ य‌न्त॒मनु॑ नेषथा सु॒गम् ||6 || <span class='MantraNumbering'>वर्ग:15</span></td>
</tr>
<tr>
<td class='VargaColorType1'>न स जी᳚यते मरुतो॒ न ह᳚न्यते॒ न स्रे᳚धति॒ न व्य॑थते॒ न रि॑ष्यति |<span class='RishiDevChandas'>{आत्रेयः श्यावाश्वः | मरुतः | जगती}</span><p>नास्य॒ राय॒ उप॑ दस्य‌न्ति॒ नोतय॒ ऋषिं᳚ वा॒ यं राजा᳚नं वा॒ सुषू᳚दथ ||7 || </td>
</tr>
<tr>
<td class='VargaColorType1'>नि॒युत्व᳚‌न्तो ग्राम॒जितो॒ यथा॒ नरो᳚ ऽर्य॒मणो॒ न म॒रुतः॑ कब॒‌न्धिनः॑ |<span class='RishiDevChandas'>{आत्रेयः श्यावाश्वः | मरुतः | जगती}</span><p>पिन्व॒‌न्त्युत्सं॒ यदि॒नासो॒, अस्व॑र॒न्व्यु᳚‌न्द‌न्ति पृथि॒वीं मध्वो॒, अ‌न्ध॑सा ||8 || </td>
</tr>
<tr>
<td class='VargaColorType1'>प्र॒वत्व॑ती॒यं पृ॑थि॒वी म॒रुद्भ्यः॑ प्र॒वत्व॑ती॒ द्यौर्भ॑वति प्र॒यद्भ्यः॑ |<span class='RishiDevChandas'>{आत्रेयः श्यावाश्वः | मरुतः | जगती}</span><p>प्र॒वत्व॑तीः प॒थ्या᳚, अ॒‌न्तरि॑क्ष्याः प्र॒वत्व᳚‌न्तः॒ पर्व॑ता जी॒रदा᳚नवः ||9 || </td>
</tr>
<tr>
<td class='VargaColorType1'>यन्म॑रुतः सभरसः स्वर्णरः॒ सूर्य॒ उदि॑ते॒ मद॑था दिवो नरः |<span class='RishiDevChandas'>{आत्रेयः श्यावाश्वः | मरुतः | जगती}</span><p>न वोऽश्वाः᳚ श्रथय॒‌न्ताह॒ सिस्र॑तः स॒द्यो, अ॒स्याध्व॑नः पा॒रम॑श्नुथ ||10 || </td>
</tr>
<tr>
<td class='VargaColorType2'>अंसे᳚षु व ऋ॒ष्टयः॑ प॒त्सु खा॒दयो॒ वक्ष॑स्सु रु॒क्मा म॑रुतो॒ रथे॒ शुभः॑ |<span class='RishiDevChandas'>{आत्रेयः श्यावाश्वः | मरुतः | जगती}</span><p>अ॒ग्निभ्रा᳚जसो वि॒द्युतो॒ गभ॑स्त्योः॒ शिप्राः᳚ शी॒र्षसु॒ वित॑ता हिर॒ण्ययीः᳚ ||11 || <span class='MantraNumbering'>वर्ग:16</span></td>
</tr>
<tr>
<td class='VargaColorType2'>तं नाक॑म॒र्यो, अगृ॑भीतशोचिषं॒ रुश॒त्पिप्प॑लं मरुतो॒ वि धू᳚नुथ |<span class='RishiDevChandas'>{आत्रेयः श्यावाश्वः | मरुतः | जगती}</span><p>सम॑च्य‌न्त वृ॒जनाति॑त्विष‌न्त॒ यत्स्वर᳚‌न्ति॒ घोषं॒ वित॑तमृता॒यवः॑ ||12 || </td>
</tr>
<tr>
<td class='VargaColorType2'>यु॒ष्माद॑त्तस्य मरुतो विचेतसो रा॒यः स्या᳚म र॒थ्यो॒३॑(ओ॒) वय॑स्वतः |<span class='RishiDevChandas'>{आत्रेयः श्यावाश्वः | मरुतः | जगती}</span><p>न यो युच्छ॑ति ति॒ष्यो॒३॑(ओ॒) यथा᳚ दि॒वो॒३॑(ओ॒) ऽस्मे रा᳚र‌न्त मरुतः सह॒स्रिण᳚म् ||13 || </td>
</tr>
<tr>
<td class='VargaColorType2'>यू॒यं र॒यिं म॑रुतः स्पा॒र्हवी᳚रं यू॒यमृषि॑मवथ॒ साम॑विप्रम् |<span class='RishiDevChandas'>{आत्रेयः श्यावाश्वः | मरुतः | त्रिष्टुप्}</span><p>यू॒यमर्व᳚‌न्तं भर॒ताय॒ वाजं᳚ यू॒यं ध॑त्थ॒ राजा᳚नं श्रुष्टि॒म‌न्त᳚म् ||14 || </td>
</tr>
<tr>
<td class='VargaColorType2'>तद्वो᳚ यामि॒ द्रवि॑णं सद्यऊतयो॒ येना॒ स्व१॑(अ॒)र्ण त॒तना᳚म॒ नॄँर॒भि |<span class='RishiDevChandas'>{आत्रेयः श्यावाश्वः | मरुतः | जगती}</span><p>इ॒दं सु मे᳚ मरुतो हर्यता॒ वचो॒ यस्य॒ तरे᳚म॒ तर॑सा श॒तं हिमाः᳚ ||15 || </td>
</tr>
<tr>
<td class='SuktaLabel'>[47] प्रयज्यवइति दशर्चस्य सूक्तस्यात्रेयः श्यावाश्वोमरुतो जगत्यंत्यात्रिष्टुप् |<span class='MantraNumbering'>{मंडल:5, अनुवाक:4, सूक्त:11}{अष्टक:4, अध्याय:3}</span>
</td>
</tr>
<tr>
<td class='VargaColorType1'>प्रय॑ज्यवो म॒रुतो॒ भ्राज॑दृष्टयो बृ॒हद्वयो᳚ दधिरे रु॒क्मव॑क्षसः |<span class='RishiDevChandas'>{आत्रेयः श्यावाश्वः | मरुतः | जगती}</span><p>ईय᳚‌न्ते॒, अश्वैः᳚ सु॒यमे᳚भिरा॒शुभिः॒ शुभं᳚ या॒तामनु॒ रथा᳚, अवृत्सत ||1 || <span class='MantraNumbering'>वर्ग:17</span></td>
</tr>
<tr>
<td class='VargaColorType1'>स्व॒यं द॑धिध्वे॒ तवि॑षीं॒ यथा᳚ वि॒द बृ॒हन्म॑हा‌न्त उर्वि॒या वि रा᳚जथ |<span class='RishiDevChandas'>{आत्रेयः श्यावाश्वः | मरुतः | जगती}</span><p>उ॒ता‌न्तरि॑क्षं ममिरे॒ व्योज॑सा॒ शुभं᳚ या॒तामनु॒ रथा᳚, अवृत्सत ||2 || </td>
</tr>
<tr>
<td class='VargaColorType1'>सा॒कं जा॒ताः सु॒भ्वः॑ सा॒कमु॑क्षि॒ताः श्रि॒ये चि॒दा प्र॑त॒रं वा᳚वृधु॒र्नरः॑ |<span class='RishiDevChandas'>{आत्रेयः श्यावाश्वः | मरुतः | जगती}</span><p>वि॒रो॒किणः॒ सूर्य॑स्येव र॒श्मयः॒ शुभं᳚ या॒तामनु॒ रथा᳚, अवृत्सत ||3 || </td>
</tr>
<tr>
<td class='VargaColorType1'>आ॒भू॒षेण्यं᳚ वो मरुतो महित्व॒नं दि॑दृ॒क्षेण्यं॒ सूर्य॑स्येव॒ चक्ष॑णम् |<span class='RishiDevChandas'>{आत्रेयः श्यावाश्वः | मरुतः | जगती}</span><p>उ॒तो, अ॒स्माँ, अ॑मृत॒त्वे द॑धातन॒ शुभं᳚ या॒तामनु॒ रथा᳚, अवृत्सत ||4 || </td>
</tr>
<tr>
<td class='VargaColorType1'>उदी᳚रयथा मरुतः समुद्र॒तो यू॒यं वृ॒ष्टिं व॑र्षयथा पुरीषिणः |<span class='RishiDevChandas'>{आत्रेयः श्यावाश्वः | मरुतः | जगती}</span><p>न वो᳚ दस्रा॒, उप॑ दस्य‌न्ति धे॒नवः॒ शुभं᳚ या॒तामनु॒ रथा᳚, अवृत्सत ||5 || </td>
</tr>
<tr>
<td class='VargaColorType2'>यदश्वा᳚‌न्धू॒र्षु पृष॑ती॒रयु॑ग्ध्वं हिर॒ण्यया॒न्प्रत्यत्काँ॒, अमु॑ग्ध्वम् |<span class='RishiDevChandas'>{आत्रेयः श्यावाश्वः | मरुतः | जगती}</span><p>विश्वा॒, इत्स्पृधो᳚ मरुतो॒ व्य॑स्यथ॒ शुभं᳚ या॒तामनु॒ रथा᳚, अवृत्सत ||6 || <span class='MantraNumbering'>वर्ग:18</span></td>
</tr>
<tr>
<td class='VargaColorType2'>न पर्व॑ता॒ न न॒द्यो᳚ वर‌न्त वो॒ यत्राचि॑ध्वं मरुतो॒ गच्छ॒थेदु॒ तत् |<span class='RishiDevChandas'>{आत्रेयः श्यावाश्वः | मरुतः | जगती}</span><p>उ॒त द्यावा᳚पृथि॒वी या᳚थना॒ परि॒ शुभं᳚ या॒तामनु॒ रथा᳚, अवृत्सत ||7 || </td>
</tr>
<tr>
<td class='VargaColorType2'>यत्पू॒र्व्यं म॑रुतो॒ यच्च॒ नूत॑नं॒ यदु॒द्यते᳚ वसवो॒ यच्च॑ श॒स्यते᳚ |<span class='RishiDevChandas'>{आत्रेयः श्यावाश्वः | मरुतः | जगती}</span><p>विश्व॑स्य॒ तस्य॑ भवथा॒ नवे᳚दसः॒ शुभं᳚ या॒तामनु॒ रथा᳚, अवृत्सत ||8 || </td>
</tr>
<tr>
<td class='VargaColorType2'>मृ॒ळत॑ नो मरुतो॒ मा व॑धिष्टना॒ऽस्मभ्यं॒ शर्म॑ बहु॒लं वि य᳚‌न्तन |<span class='RishiDevChandas'>{आत्रेयः श्यावाश्वः | मरुतः | जगती}</span><p>अधि॑ स्तो॒त्रस्य॑ स॒ख्यस्य॑ गातन॒ शुभं᳚ या॒तामनु॒ रथा᳚, अवृत्सत ||9 || </td>
</tr>
<tr>
<td class='VargaColorType2'>यू॒यम॒स्मान्न॑यत॒ वस्यो॒, अच्छा॒ निरं᳚ह॒तिभ्यो᳚ मरुतो गृणा॒नाः |<span class='RishiDevChandas'>{आत्रेयः श्यावाश्वः | मरुतः | त्रिष्टुप्}</span><p>जु॒षध्वं᳚ नो ह॒व्यदा᳚तिं यजत्रा व॒यं स्या᳚म॒ पत॑यो रयी॒णाम् ||10 || </td>
</tr>
<tr>
<td class='SuktaLabel'>[48] अग्नेशर्धंतमिति नवर्चस्य सूक्तस्यात्रेयः श्यावाश्वोमरुतोबृहती तृतीया सप्तम्यौसतोबृहत्यौ |<span class='MantraNumbering'>{मंडल:5, अनुवाक:4, सूक्त:12}{अष्टक:4, अध्याय:3}</span>
</td>
</tr>
<tr>
<td class='VargaColorType1'>अग्ने॒ शर्ध᳚‌न्त॒मा ग॒णं पि॒ष्टं रु॒क्मेभि॑रं॒जिभिः॑ |<span class='RishiDevChandas'>{आत्रेयः श्यावाश्वः | मरुतः | बृहती}</span><p>विशो᳚, अ॒द्य म॒रुता॒मव॑ ह्वये दि॒वश्चि॑द्रोच॒नादधि॑ ||1 || <span class='MantraNumbering'>वर्ग:19</span></td>
</tr>
<tr>
<td class='VargaColorType1'>यथा᳚ चि॒न्मन्य॑से हृ॒दा तदिन्मे᳚ जग्मुरा॒शसः॑ |<span class='RishiDevChandas'>{आत्रेयः श्यावाश्वः | मरुतः | बृहती}</span><p>ये ते॒ नेदि॑ष्ठं॒ हव॑नान्या॒गम॒‌न्तान्व॑र्ध भी॒मसं᳚दृशः ||2 || </td>
</tr>
<tr>
<td class='VargaColorType1'>मी॒ळ्हुष्म॑तीव पृथि॒वी परा᳚हता॒ मद᳚‌न्त्येत्य॒स्मदा |<span class='RishiDevChandas'>{आत्रेयः श्यावाश्वः | मरुतः | सतोबृहती}</span><p>ऋक्षो॒ न वो᳚ मरुतः॒ शिमी᳚वाँ॒, अमो᳚ दु॒ध्रो गौरि॑व भीम॒युः ||3 || </td>
</tr>
<tr>
<td class='VargaColorType1'>नि ये रि॒ण‌न्त्योज॑सा॒ वृथा॒ गावो॒ न दु॒र्धुरः॑ |<span class='RishiDevChandas'>{आत्रेयः श्यावाश्वः | मरुतः | बृहती}</span><p>अश्मा᳚नं चित्स्व॒र्य१॑(अं॒) पर्व॑तं गि॒रिं प्र च्या᳚वय‌न्ति॒ याम॑भिः ||4 || </td>
</tr>
<tr>
<td class='VargaColorType1'>उत्ति॑ष्ठ नू॒नमे᳚षां॒ स्तोमैः॒ समु॑क्षितानाम् |<span class='RishiDevChandas'>{आत्रेयः श्यावाश्वः | मरुतः | बृहती}</span><p>म॒रुतां᳚ पुरु॒तम॒मपू᳚र्व्यं॒ गवां॒ सर्ग॑मिव ह्वये ||5 || </td>
</tr>
<tr>
<td class='VargaColorType2'>यु॒ङ्ग्ध्वं ह्यरु॑षी॒ रथे᳚ यु॒ङ्ग्ध्वं रथे᳚षु रो॒हितः॑ |<span class='RishiDevChandas'>{आत्रेयः श्यावाश्वः | मरुतः | बृहती}</span><p>यु॒ङ्ग्ध्वं हरी᳚, अजि॒रा धु॒रि वोळ्ह॑वे॒ वहि॑ष्ठा धु॒रि वोळ्ह॑वे ||6 || <span class='MantraNumbering'>वर्ग:20</span></td>
</tr>
<tr>
<td class='VargaColorType2'>उ॒त स्य वा॒ज्य॑रु॒षस्तु॑वि॒ष्वणि॑रि॒ह स्म॑ धायि दर्श॒तः |<span class='RishiDevChandas'>{आत्रेयः श्यावाश्वः | मरुतः | सतोबृहती}</span><p>मा वो॒ यामे᳚षु मरुतश्चि॒रं क॑र॒त्प्र तं रथे᳚षु चोदत ||7 || </td>
</tr>
<tr>
<td class='VargaColorType2'>रथं॒ नु मारु॑तं व॒यं श्र॑व॒स्युमा हु॑वामहे |<span class='RishiDevChandas'>{आत्रेयः श्यावाश्वः | मरुतः | बृहती}</span><p>आ यस्मि᳚‌न्त॒स्थौ सु॒रणा᳚नि॒ बिभ्र॑ती॒ सचा᳚ म॒रुत्सु॑ रोद॒सी ||8 || </td>
</tr>
<tr>
<td class='VargaColorType2'>तं वः॒ शर्धं᳚ रथे॒शुभं᳚ त्वे॒षं प॑न॒स्युमा हु॑वे |<span class='RishiDevChandas'>{आत्रेयः श्यावाश्वः | मरुतः | बृहती}</span><p>यस्मि॒‌न्त्सुजा᳚ता सु॒भगा᳚ मही॒यते॒ सचा᳚ म॒रुत्सु॑ मीळ्हु॒षी ||9 || </td>
</tr>
<tr>
<td class='SuktaLabel'>[49] आरुद्रासइत्यष्टर्चस्यसूक्तस्यात्रेयः श्यावाश्वोमरुतोजगत्यंत्येद्वेत्रिष्टुभौ |<span class='MantraNumbering'>{मंडल:5, अनुवाक:5, सूक्त:1}{अष्टक:4, अध्याय:3}</span>
</td>
</tr>
<tr>
<td class='VargaColorType1'>आ रु॑द्रास॒ इ‌न्द्र॑व‌न्तः स॒जोष॑सो॒ हिर᳚ण्यरथाः सुवि॒ताय॑ ग‌न्तन |<span class='RishiDevChandas'>{आत्रेयः श्यावाश्वः | मरुतः | जगती}</span><p>इ॒यं वो᳚, अ॒स्मत्प्रति॑ हर्यते म॒तिस्तृ॒ष्णजे॒ न दि॒व उत्सा᳚, उद॒न्यवे᳚ ||1 || <span class='MantraNumbering'>वर्ग:21</span></td>
</tr>
<tr>
<td class='VargaColorType1'>वाशी᳚म‌न्त ऋष्टि॒म‌न्तो᳚ मनी॒षिणः॑ सु॒धन्वा᳚न॒ इषु॑म‌न्तो निष॒ङ्गिणः॑ |<span class='RishiDevChandas'>{आत्रेयः श्यावाश्वः | मरुतः | जगती}</span><p>स्वश्वाः᳚ स्थ सु॒रथाः᳚ पृश्निमातरः स्वायु॒धा म॑रुतो याथना॒ शुभ᳚म् ||2 || </td>
</tr>
<tr>
<td class='VargaColorType1'>धू॒नु॒थ द्यां पर्व॑ता‌न्दा॒शुषे॒ वसु॒ नि वो॒ वना᳚ जिहते॒ याम॑नो भि॒या |<span class='RishiDevChandas'>{आत्रेयः श्यावाश्वः | मरुतः | जगती}</span><p>को॒पय॑थ पृथि॒वीं पृ॑श्निमातरः शु॒भे यदु॑ग्राः॒ पृष॑ती॒रयु॑ग्ध्वम् ||3 || </td>
</tr>
<tr>
<td class='VargaColorType1'>वात॑त्विषो म॒रुतो᳚ व॒र्षनि᳚र्णिजो य॒मा, इ॑व॒ सुस॑दृशः सु॒पेश॑सः |<span class='RishiDevChandas'>{आत्रेयः श्यावाश्वः | मरुतः | जगती}</span><p>पि॒शङ्गा᳚श्वा, अरु॒णाश्वा᳚, अरे॒पसः॒ प्रत्व॑क्षसो महि॒ना द्यौरि॑वो॒रवः॑ ||4 || </td>
</tr>
<tr>
<td class='VargaColorType1'>पु॒रु॒द्र॒प्सा, अं᳚जि॒म‌न्तः॑ सु॒दान॑वस्त्वे॒षसं᳚दृशो, अनव॒भ्ररा᳚धसः |<span class='RishiDevChandas'>{आत्रेयः श्यावाश्वः | मरुतः | जगती}</span><p>सु॒जा॒तासो᳚ ज॒नुषा᳚ रु॒क्मव॑क्षसो दि॒वो, अ॒र्का, अ॒मृतं॒ नाम॑ भेजिरे ||5 || </td>
</tr>
<tr>
<td class='VargaColorType2'>ऋ॒ष्टयो᳚ वो मरुतो॒, अंस॑यो॒रधि॒ सह॒ ओजो᳚ बा॒ह्वोर्वो॒ बलं᳚ हि॒तम् |<span class='RishiDevChandas'>{आत्रेयः श्यावाश्वः | मरुतः | जगती}</span><p>नृ॒म्णा शी॒र्षस्वायु॑धा॒ रथे᳚षु वो॒ विश्वा᳚ वः॒ श्रीरधि॑ त॒नूषु॑ पिपिशे ||6 || <span class='MantraNumbering'>वर्ग:22</span></td>
</tr>
<tr>
<td class='VargaColorType2'>गोम॒दश्वा᳚व॒द्रथ॑वत्सु॒वीरं᳚ च॒‌न्द्रव॒द्राधो᳚ मरुतो ददा नः |<span class='RishiDevChandas'>{आत्रेयः श्यावाश्वः | मरुतः | त्रिष्टुप्}</span><p>प्रश॑स्तिं नः कृणुत रुद्रियासो भक्षी॒य वोऽव॑सो॒ दैव्य॑स्य ||7 || </td>
</tr>
<tr>
<td class='VargaColorType2'>ह॒ये नरो॒ मरु॑तो मृ॒ळता᳚ न॒स्तुवी᳚मघासो॒, अमृ॑ता॒ ऋत॑ज्ञाः |<span class='RishiDevChandas'>{आत्रेयः श्यावाश्वः | मरुतः | त्रिष्टुप्}</span><p>सत्य॑श्रुतः॒ कव॑यो॒ युवा᳚नो॒ बृह॑द्गिरयो बृ॒हदु॒क्षमा᳚णाः ||8 || </td>
</tr>
<tr>
<td class='SuktaLabel'>[50] तमुनूनमित्यष्टर्चस्य सूक्तस्यात्रेयः श्यावाश्वोमरुतस्त्रिष्टुप् |<span class='MantraNumbering'>{मंडल:5, अनुवाक:5, सूक्त:2}{अष्टक:4, अध्याय:3}</span>
</td>
</tr>
<tr>
<td class='VargaColorType1'>तमु॑ नू॒नं तवि॑षीम‌न्तमेषां स्तु॒षे ग॒णं मारु॑तं॒ नव्य॑सीनाम् |<span class='RishiDevChandas'>{आत्रेयः श्यावाश्वः | मरुतः | त्रिष्टुप्}</span><p>य आ॒श्व॑श्वा॒, अम॑व॒द्वह᳚‌न्त उ॒तेशि॑रे, अ॒मृत॑स्य स्व॒राजः॑ ||1 || <span class='MantraNumbering'>वर्ग:23</span></td>
</tr>
<tr>
<td class='VargaColorType1'>त्वे॒षं ग॒णं त॒वसं॒ खादि॑हस्तं॒ धुनि᳚व्रतं मा॒यिनं॒ दाति॑वारम् |<span class='RishiDevChandas'>{आत्रेयः श्यावाश्वः | मरुतः | त्रिष्टुप्}</span><p>म॒यो॒भुवो॒ ये, अमि॑ता महि॒त्वा व‌न्द॑स्व विप्र तुवि॒राध॑सो॒ नॄन् ||2 || </td>
</tr>
<tr>
<td class='VargaColorType1'>आ वो᳚ य‌न्तूदवा॒हासो᳚, अ॒द्य वृ॒ष्टिं ये विश्वे᳚ म॒रुतो᳚ जु॒न‌न्ति॑ |<span class='RishiDevChandas'>{आत्रेयः श्यावाश्वः | मरुतः | त्रिष्टुप्}</span><p>अ॒यं यो, अ॒ग्निर्म॑रुतः॒ समि॑द्ध ए॒तं जु॑षध्वं कवयो युवानः ||3 || </td>
</tr>
<tr>
<td class='VargaColorType1'>यू॒यं राजा᳚न॒मिर्यं॒ जना᳚य विभ्वत॒ष्टं ज॑नयथा यजत्राः |<span class='RishiDevChandas'>{आत्रेयः श्यावाश्वः | मरुतः | त्रिष्टुप्}</span><p>यु॒ष्मदे᳚ति मुष्टि॒हा बा॒हुजू᳚तो यु॒ष्मत्सद॑श्वो मरुतः सु॒वीरः॑ ||4 || </td>
</tr>
<tr>
<td class='VargaColorType1'>अ॒रा, इ॒वेदच॑रमा॒, अहे᳚व॒ प्रप्र॑ जाय‌न्ते॒, अक॑वा॒ महो᳚भिः |<span class='RishiDevChandas'>{आत्रेयः श्यावाश्वः | मरुतः | त्रिष्टुप्}</span><p>पृश्नेः᳚ पु॒त्रा, उ॑प॒मासो॒ रभि॑ष्ठाः॒ स्वया᳚ म॒त्या म॒रुतः॒ सं मि॑मिक्षुः ||5 || </td>
</tr>
<tr>
<td class='VargaColorType1'>यत्प्राया᳚सिष्ट॒ पृष॑तीभि॒रश्वै᳚र्वीळुप॒विभि᳚र्मरुतो॒ रथे᳚भिः |<span class='RishiDevChandas'>{आत्रेयः श्यावाश्वः | मरुतः | त्रिष्टुप्}</span><p>क्षोद᳚‌न्त॒ आपो᳚ रिण॒ते वना॒न्यवो॒स्रियो᳚ वृष॒भः क्र᳚‌न्दतु॒ द्यौः ||6 || </td>
</tr>
<tr>
<td class='VargaColorType1'>प्रथि॑ष्ट॒ याम᳚न्पृथि॒वी चि॑देषां॒ भर्ते᳚व॒ गर्भं॒ स्वमिच्छवो᳚ धुः |<span class='RishiDevChandas'>{आत्रेयः श्यावाश्वः | मरुतः | त्रिष्टुप्}</span><p>वाता॒न्ह्यश्वा᳚‌न्धु॒र्या᳚युयु॒ज्रे व॒र्षं स्वेदं᳚ चक्रिरे रु॒द्रिया᳚सः ||7 || </td>
</tr>
<tr>
<td class='VargaColorType1'>ह॒ये नरो॒ मरु॑तो मृ॒ळता᳚ न॒स्तुवी᳚मघासो॒, अमृ॑ता॒ ऋत॑ज्ञाः |<span class='RishiDevChandas'>{आत्रेयः श्यावाश्वः | मरुतः | त्रिष्टुप्}</span><p>सत्य॑श्रुतः॒ कव॑यो॒ युवा᳚नो॒ बृह॑द्गिरयो बृ॒हदु॒क्षमा᳚णाः ||8 || </td>
</tr>
<tr>
<td class='SuktaLabel'>[51] प्रवःस्पळित्यष्टर्चस्य सूक्तस्यात्रेयः श्यावाश्वोमरुतो जगत्यंत्या त्रिष्टुप् |<span class='MantraNumbering'>{मंडल:5, अनुवाक:5, सूक्त:3}{अष्टक:4, अध्याय:3}</span>
</td>
</tr>
<tr>
<td class='VargaColorType2'>प्र वः॒ स्पळ॑क्र‌न्त्सुवि॒ताय॑ दा॒वने ऽर्चा᳚ दि॒वे प्र पृ॑थि॒व्या, ऋ॒तं भ॑रे |<span class='RishiDevChandas'>{आत्रेयः श्यावाश्वः | मरुतः | जगती}</span><p>उ॒क्ष‌न्ते॒, अश्वा॒‌न्तरु॑ष‌न्त॒ आ रजो ऽनु॒ स्वं भा॒नुं श्र॑थय‌न्ते, अर्ण॒वैः ||1 || <span class='MantraNumbering'>वर्ग:24</span></td>
</tr>
<tr>
<td class='VargaColorType2'>अमा᳚देषां भि॒यसा॒ भूमि॑रेजति॒ नौर्न पू॒र्णा क्ष॑रति॒ व्यथि᳚र्य॒ती |<span class='RishiDevChandas'>{आत्रेयः श्यावाश्वः | मरुतः | जगती}</span><p>दू॒रे॒दृशो॒ ये चि॒तय᳚‌न्त॒ एम॑भिर॒‌न्तर्म॒हे वि॒दथे᳚ येतिरे॒ नरः॑ ||2 || </td>
</tr>
<tr>
<td class='VargaColorType2'>गवा᳚मिव श्रि॒यसे॒ शृङ्ग॑मुत्त॒मं सूर्यो॒ न चक्षू॒ रज॑सो वि॒सर्ज॑ने |<span class='RishiDevChandas'>{आत्रेयः श्यावाश्वः | मरुतः | जगती}</span><p>अत्या᳚, इव सु॒भ्व१॑(अ॒)श्चार॑वः स्थन॒ मर्या᳚, इव श्रि॒यसे᳚ चेतथा नरः ||3 || </td>
</tr>
<tr>
<td class='VargaColorType2'>को वो᳚ म॒हा‌न्ति॑ मह॒तामुद॑श्नव॒त्कस्काव्या᳚ मरुतः॒ को ह॒ पौंस्या᳚ |<span class='RishiDevChandas'>{आत्रेयः श्यावाश्वः | मरुतः | जगती}</span><p>यू॒यं ह॒ भूमिं᳚ कि॒रणं॒ न रे᳚जथ॒ प्र यद्भर॑ध्वे सुवि॒ताय॑ दा॒वने᳚ ||4 || </td>
</tr>
<tr>
<td class='VargaColorType2'>अश्वा᳚, इ॒वेद॑रु॒षासः॒ सब᳚‌न्धवः॒ शूरा᳚, इव प्र॒युधः॒ प्रोत यु॑युधुः |<span class='RishiDevChandas'>{आत्रेयः श्यावाश्वः | मरुतः | जगती}</span><p>मर्या᳚, इव सु॒वृधो᳚ वावृधु॒र्नरः॒ सूर्य॑स्य॒ चक्षुः॒ प्र मि॑न‌न्ति वृ॒ष्टिभिः॑ ||5 || </td>
</tr>
<tr>
<td class='VargaColorType2'>ते, अ॑ज्ये॒ष्ठा, अक॑निष्ठास उ॒द्भिदो ऽम॑ध्यमासो॒ मह॑सा॒ वि वा᳚वृधुः |<span class='RishiDevChandas'>{आत्रेयः श्यावाश्वः | मरुतः | जगती}</span><p>सु॒जा॒तासो᳚ ज॒नुषा॒ पृश्नि॑मातरो दि॒वो मर्या॒, आ नो॒, अच्छा᳚ जिगातन ||6 || </td>
</tr>
<tr>
<td class='VargaColorType2'>वयो॒ न ये श्रेणीः᳚ प॒प्तुरोज॒सा ऽ‌न्ता᳚‌न्दि॒वो बृ॑ह॒तः सानु॑न॒स्परि॑ |<span class='RishiDevChandas'>{आत्रेयः श्यावाश्वः | मरुतः | जगती}</span><p>अश्वा᳚स एषामु॒भये॒ यथा᳚ वि॒दुः प्र पर्व॑तस्य नभ॒नूँर॑चुच्यवुः ||7 || </td>
</tr>
<tr>
<td class='VargaColorType2'>मिमा᳚तु॒ द्यौरदि॑तिर्वी॒तये᳚ नः॒ सं दानु॑चित्रा, उ॒षसो᳚ यत‌न्ताम् |<span class='RishiDevChandas'>{आत्रेयः श्यावाश्वः | मरुतः | त्रिष्टुप्}</span><p>आचु॑च्यवुर्दि॒व्यं कोश॑मे॒त ऋषे᳚ रु॒द्रस्य॑ म॒रुतो᳚ गृणा॒नाः ||8 || </td>
</tr>
<tr>
<td class='SuktaLabel'>[52] ईळेअग्निमित्यष्टर्चस्य सूक्तस्यात्रेयः श्यावाश्वोमरुतस्त्रिष्टुबंत्येद्वेजगत्यौ | (आग्नेयं च वेत्यनुक्रमण्युक्तेरग्रामरुतोवा) |<span class='MantraNumbering'>{मंडल:5, अनुवाक:5, सूक्त:4}{अष्टक:4, अध्याय:3}</span>
</td>
</tr>
<tr>
<td class='VargaColorType1'>ईळे᳚, अ॒ग्निं स्वव॑सं॒ नमो᳚भिरि॒ह प्र॑स॒त्तो वि च॑यत्कृ॒तं नः॑ |<span class='RishiDevChandas'>{आत्रेयः श्यावाश्वः | मरुतः | त्रिष्टुप्}</span><p>रथै᳚रिव॒ प्र भ॑रे वाज॒यद्भिः॑ प्रदक्षि॒णिन्म॒रुतां॒ स्तोम॑मृध्याम् ||1 || <span class='MantraNumbering'>वर्ग:25</span></td>
</tr>
<tr>
<td class='VargaColorType1'>आ ये त॒स्थुः पृष॑तीषु श्रु॒तासु॑ सु॒खेषु॑ रु॒द्रा म॒रुतो॒ रथे᳚षु |<span class='RishiDevChandas'>{आत्रेयः श्यावाश्वः | मरुतः | त्रिष्टुप्}</span><p>वना᳚ चिदुग्रा जिहते॒ नि वो᳚ भि॒या पृ॑थि॒वी चि॑द्रेजते॒ पर्व॑तश्चित् ||2 || </td>
</tr>
<tr>
<td class='VargaColorType1'>पर्व॑तश्चि॒न्महि॑ वृ॒द्धो बि॑भाय दि॒वश्चि॒त्सानु॑ रेजत स्व॒ने वः॑ |<span class='RishiDevChandas'>{आत्रेयः श्यावाश्वः | मरुतः | त्रिष्टुप्}</span><p>यत्क्रीळ॑थ मरुत ऋष्टि॒म‌न्त॒ आप॑ इव स॒ध्र्यं᳚चो धवध्वे ||3 || </td>
</tr>
<tr>
<td class='VargaColorType1'>व॒रा, इ॒वेद्रै᳚व॒तासो॒ हिर᳚ण्यैर॒भि स्व॒धाभि॑स्त॒न्वः॑ पिपिश्रे |<span class='RishiDevChandas'>{आत्रेयः श्यावाश्वः | मरुतः | त्रिष्टुप्}</span><p>श्रि॒ये श्रेयां᳚सस्त॒वसो॒ रथे᳚षु स॒त्रा महां᳚सि चक्रिरे त॒नूषु॑ ||4 || </td>
</tr>
<tr>
<td class='VargaColorType1'>अ॒ज्ये॒ष्ठासो॒, अक॑निष्ठास ए॒ते सं भ्रात॑रो वावृधुः॒ सौभ॑गाय |<span class='RishiDevChandas'>{आत्रेयः श्यावाश्वः | मरुतः | त्रिष्टुप्}</span><p>युवा᳚ पि॒ता स्वपा᳚ रु॒द्र ए᳚षां सु॒दुघा॒ पृश्निः॑ सु॒दिना᳚ म॒रुद्भ्यः॑ ||5 || </td>
</tr>
<tr>
<td class='VargaColorType1'>यदु॑त्त॒मे म॑रुतो मध्य॒मे वा॒ यद्वा᳚व॒मे सु॑भगासो दि॒वि ष्ठ |<span class='RishiDevChandas'>{आत्रेयः श्यावाश्वः | मरुतः | त्रिष्टुप्}</span><p>अतो᳚ नो रुद्रा, उ॒त वा॒ न्व१॑(अ॒)स्याऽग्ने᳚ वि॒त्ताद्ध॒विषो॒ यद्यजा᳚म ||6 || </td>
</tr>
<tr>
<td class='VargaColorType1'>अ॒ग्निश्च॒ यन्म॑रुतो विश्ववेदसो दि॒वो वह॑ध्व॒ उत्त॑रा॒दधि॒ ष्णुभिः॑ |<span class='RishiDevChandas'>{आत्रेयः श्यावाश्वः | मरुतः | जगती}</span><p>ते म᳚‌न्दसा॒ना धुन॑यो रिशादसो वा॒मं ध॑त्त॒ यज॑मानाय सुन्व॒ते ||7 || </td>
</tr>
<tr>
<td class='VargaColorType1'>अग्ने᳚ म॒रुद्भिः॑ शु॒भय॑द्भि॒रृक्व॑भिः॒ सोमं᳚ पिब म‌न्दसा॒नो ग॑ण॒श्रिभिः॑ |<span class='RishiDevChandas'>{आत्रेयः श्यावाश्वः | मरुतः | जगती}</span><p>पा॒व॒केभि᳚र्विश्वमि॒न्वेभि॑रा॒युभि॒र्वैश्वा᳚नर प्र॒दिवा᳚ के॒तुना᳚ स॒जूः ||8 || </td>
</tr>
<tr>
<td class='SuktaLabel'>[53] केष्ठानरइत्येकोनविंशत्यृचस्य सूक्तस्यश्यावाश्वः आद्यानांचतसृणां यईम्‌वहन्तइत्यादिषण्णांचमरुतः पंचम्यादिचतसृणांतरंतमहिषीशशीयसी उतमेरपदित्यस्याः पुरुमीळ्होयोमेधेनूनामित्यस्यास्तरंतः एतंमेस्तोममित्यादि तिसृणांरथवीतिर्गायत्री पंचम्यनुष्टुप्‌नवमीसतोबृहती (अवत्यौपुरुमीळ्हतरं तौवैददश्वी रथवीतिर्दार्भ्यः) |<span class='MantraNumbering'>{मंडल:5, अनुवाक:5, सूक्त:5}{अष्टक:4, अध्याय:3}</span>
</td>
</tr>
<tr>
<td class='VargaColorType2'>के ष्ठा᳚ नरः॒ श्रेष्ठ॑तमा॒ य एक॑एक आय॒य |<span class='RishiDevChandas'>{आत्रेयः श्यावाश्वः | मरुतः | गायत्री}</span><p>प॒र॒मस्याः᳚ परा॒वतः॑ ||1 || <span class='MantraNumbering'>वर्ग:26</span></td>
</tr>
<tr>
<td class='VargaColorType2'>क्व१॑(अ॒) वोऽश्वाः॒ क्वा॒३॑(आ॒)भीश॑वः क॒थं शे᳚क क॒था य॑य |<span class='RishiDevChandas'>{आत्रेयः श्यावाश्वः | मरुतः | गायत्री}</span><p>पृ॒ष्ठे सदो᳚ न॒सोर्यमः॑ ||2 || </td>
</tr>
<tr>
<td class='VargaColorType2'>ज॒घने॒ चोद॑ एषां॒ वि स॒क्थानि॒ नरो᳚ यमुः |<span class='RishiDevChandas'>{आत्रेयः श्यावाश्वः | मरुतः | गायत्री}</span><p>पु॒त्र॒कृ॒थे न जन॑यः ||3 || </td>
</tr>
<tr>
<td class='VargaColorType2'>परा᳚ वीरास एतन॒ मर्या᳚सो॒ भद्र॑जानयः |<span class='RishiDevChandas'>{आत्रेयः श्यावाश्वः | मरुतः | गायत्री}</span><p>अ॒ग्नि॒तपो॒ यथास॑थ ||4 || </td>
</tr>
<tr>
<td class='VargaColorType2'>सन॒त्साश्व्यं᳚ प॒शुमु॒त गव्यं᳚ श॒ताव॑यम् |<span class='RishiDevChandas'>{आत्रेयः श्यावाश्वः | तरन्तमहिषी शशीयसी | अनुष्टुप्}</span><p>श्या॒वाश्व॑स्तुताय॒ या दोर्वी॒रायो᳚प॒बर्बृ॑हत् ||5 || </td>
</tr>
<tr>
<td class='VargaColorType1'>उ॒त त्वा॒ स्त्री शशी᳚यसी पुं॒सो भ॑वति॒ वस्य॑सी |<span class='RishiDevChandas'>{आत्रेयः श्यावाश्वः | तरन्तमहिषी शशीयसी | गायत्री}</span><p>अदे᳚वत्रादरा॒धसः॑ ||6 || <span class='MantraNumbering'>वर्ग:27</span></td>
</tr>
<tr>
<td class='VargaColorType1'>वि या जा॒नाति॒ जसु॑रिं॒ वि तृष्य᳚‌न्तं॒ वि का॒मिन᳚म् |<span class='RishiDevChandas'>{आत्रेयः श्यावाश्वः | तरन्तमहिषी शशीयसी | गायत्री}</span><p>दे॒व॒त्रा कृ॑णु॒ते मनः॑ ||7 || </td>
</tr>
<tr>
<td class='VargaColorType1'>उ॒त घा॒ नेमो॒, अस्तु॑तः॒ पुमाँ॒, इति॑ ब्रुवे प॒णिः |<span class='RishiDevChandas'>{आत्रेयः श्यावाश्वः | तरन्तमहिषी शशीयसी | गायत्री}</span><p>स वैर॑देय॒ इत्स॒मः ||8 || </td>
</tr>
<tr>
<td class='VargaColorType1'>उ॒त मे᳚ऽरपद्युव॒तिर्म॑म॒‌न्दुषी॒ प्रति॑ श्या॒वाय॑ वर्त॒निम् |<span class='RishiDevChandas'>{आत्रेयः श्यावाश्वः | वैददश्विः पुरुमीळ्हः | सतोबृहती}</span><p>वि रोहि॑ता पुरुमी॒ळ्हाय॑ येमतु॒र्विप्रा᳚य दी॒र्घय॑शसे ||9 || </td>
</tr>
<tr>
<td class='VargaColorType1'>यो मे᳚ धेनू॒नां श॒तं वैद॑दश्वि॒र्यथा॒ दद॑त् |<span class='RishiDevChandas'>{आत्रेयः श्यावाश्वः | वैददश्विस्तरन्तः | गायत्री}</span><p>त॒र॒‌न्त इ॑व मं॒हना᳚ ||10 || </td>
</tr>
<tr>
<td class='VargaColorType2'>य ईं॒ वह᳚‌न्त आ॒शुभिः॒ पिब᳚‌न्तो मदि॒रं मधु॑ |<span class='RishiDevChandas'>{आत्रेयः श्यावाश्वः | मरुतः | गायत्री}</span><p>अत्र॒ श्रवां᳚सि दधिरे ||11 || <span class='MantraNumbering'>वर्ग:28</span></td>
</tr>
<tr>
<td class='VargaColorType2'>येषां᳚ श्रि॒याधि॒ रोद॑सी वि॒भ्राज᳚‌न्ते॒ रथे॒ष्वा |<span class='RishiDevChandas'>{आत्रेयः श्यावाश्वः | तरन्तो वैददश्विः | गायत्री}</span><p>दि॒वि रु॒क्म इ॑वो॒परि॑ ||12 || </td>
</tr>
<tr>
<td class='VargaColorType2'>युवा॒ स मारु॑तो ग॒णस्त्वे॒षर॑थो॒, अने᳚द्यः |<span class='RishiDevChandas'>{आत्रेयः श्यावाश्वः | मरुतः | गायत्री}</span><p>शु॒भं॒यावाप्र॑तिष्कुतः ||13 || </td>
</tr>
<tr>
<td class='VargaColorType2'>को वे᳚द नू॒नमे᳚षां॒ यत्रा॒ मद᳚‌न्ति॒ धूत॑यः |<span class='RishiDevChandas'>{आत्रेयः श्यावाश्वः | मरुतः | गायत्री}</span><p>ऋ॒तजा᳚ता, अरे॒पसः॑ ||14 || </td>
</tr>
<tr>
<td class='VargaColorType2'>यू॒यं मर्तं᳚ विपन्यवः प्रणे॒तार॑ इ॒त्था धि॒या |<span class='RishiDevChandas'>{आत्रेयः श्यावाश्वः | मरुतः | गायत्री}</span><p>श्रोता᳚रो॒ याम॑हूतिषु ||15 || </td>
</tr>
<tr>
<td class='VargaColorType1'>ते नो॒ वसू᳚नि॒ काम्या᳚ पुरुश्च॒‌न्द्रा रि॑शादसः |<span class='RishiDevChandas'>{आत्रेयः श्यावाश्वः | मरुतः | गायत्री}</span><p>आ य॑ज्ञियासो ववृत्तन ||16 || <span class='MantraNumbering'>वर्ग:29</span></td>
</tr>
<tr>
<td class='VargaColorType1'>ए॒तं मे॒ स्तोम॑मूर्म्ये दा॒र्भ्याय॒ परा᳚ वह |<span class='RishiDevChandas'>{आत्रेयः श्यावाश्वः | दार्भ्यो रथवीतिः | गायत्री}</span><p>गिरो᳚ देवि र॒थीरि॑व ||17 || </td>
</tr>
<tr>
<td class='VargaColorType1'>उ॒त मे᳚ वोचता॒दिति॑ सु॒तसो᳚मे॒ रथ॑वीतौ |<span class='RishiDevChandas'>{आत्रेयः श्यावाश्वः | दार्भ्यो रथवीतिः | गायत्री}</span><p>न कामो॒, अप॑ वेति मे ||18 || </td>
</tr>
<tr>
<td class='VargaColorType1'>ए॒ष क्षे᳚ति॒ रथ॑वीतिर्म॒घवा॒ गोम॑ती॒रनु॑ |<span class='RishiDevChandas'>{आत्रेयः श्यावाश्वः | दार्भ्यो रथवीतिः | गायत्री}</span><p>पर्व॑ते॒ष्वप॑श्रितः ||19 || </td>
</tr>
<tr>
<td class='SuktaLabel'>[54] ऋतेनऋतमिति नवर्चस्य सूक्तस्यात्रेयः श्रुतविन्मित्रवारुणौत्रिष्टुप् |<span class='MantraNumbering'>{मंडल:5, अनुवाक:5, सूक्त:6}{अष्टक:4, अध्याय:3}</span>
</td>
</tr>
<tr>
<td class='VargaColorType2'>ऋ॒तेन॑ ऋ॒तमपि॑हितं ध्रु॒वं वां॒ सूर्य॑स्य॒ यत्र॑ विमु॒च‌न्त्यश्वा॑न् |<span class='RishiDevChandas'>{आत्रेयः श्रुतविः | मित्रावरुणौ | त्रिष्टुप्}</span><p>दश॑ श॒ता स॒ह त॑स्थु॒स्तदेकं᳚ दे॒वानां॒ श्रेष्ठं॒ वपु॑षामपश्यम् ||1 || <span class='MantraNumbering'>वर्ग:30</span></td>
</tr>
<tr>
<td class='VargaColorType2'>तत्सु वां᳚ मित्रावरुणा महि॒त्वमी॒र्मा त॒स्थुषी॒रह॑भिर्दुदुह्रे |<span class='RishiDevChandas'>{आत्रेयः श्रुतविः | मित्रावरुणौ | त्रिष्टुप्}</span><p>विश्वाः᳚ पिन्वथः॒ स्वस॑रस्य॒ धेना॒, अनु॑ वा॒मेकः॑ प॒विरा व॑वर्त ||2 || </td>
</tr>
<tr>
<td class='VargaColorType2'>अधा᳚रयतं पृथि॒वीमु॒त द्यां मित्र॑राजाना वरुणा॒ महो᳚भिः |<span class='RishiDevChandas'>{आत्रेयः श्रुतविः | मित्रावरुणौ | त्रिष्टुप्}</span><p>व॒र्धय॑त॒मोष॑धीः॒ पिन्व॑तं॒ गा, अव॑ वृ॒ष्टिं सृ॑जतं जीरदानू ||3 || </td>
</tr>
<tr>
<td class='VargaColorType2'>आ वा॒मश्वा᳚सः सु॒युजो᳚ वह‌न्तु य॒तर॑श्मय॒ उप॑ य‌न्त्व॒र्वाक् |<span class='RishiDevChandas'>{आत्रेयः श्रुतविः | मित्रावरुणौ | त्रिष्टुप्}</span><p>घृ॒तस्य॑ नि॒र्णिगनु॑ वर्तते वा॒मुप॒ सि‌न्ध॑वः प्र॒दिवि॑ क्षर‌न्ति ||4 || </td>
</tr>
<tr>
<td class='VargaColorType2'>अनु॑ श्रु॒ताम॒मतिं॒ वर्ध॑दु॒र्वीं ब॒र्हिरि॑व॒ यजु॑षा॒ रक्ष॑माणा |<span class='RishiDevChandas'>{आत्रेयः श्रुतविः | मित्रावरुणौ | त्रिष्टुप्}</span><p>नम॑स्व‌न्ता धृतद॒क्षाधि॒ गर्ते॒ मित्रासा᳚थे वरु॒णेळा᳚स्व॒‌न्तः ||5 || </td>
</tr>
<tr>
<td class='VargaColorType1'>अक्र॑विहस्ता सु॒कृते᳚ पर॒स्पा यं त्रासा᳚थे वरु॒णेळा᳚स्व॒‌न्तः |<span class='RishiDevChandas'>{आत्रेयः श्रुतविः | मित्रावरुणौ | त्रिष्टुप्}</span><p>राजा᳚ना क्ष॒त्रमहृ॑णीयमाना स॒हस्र॑स्थूणं बिभृथः स॒ह द्वौ ||6 || <span class='MantraNumbering'>वर्ग:31</span></td>
</tr>
<tr>
<td class='VargaColorType1'>हिर᳚ण्यनिर्णि॒गयो᳚, अस्य॒ स्थूणा॒ वि भ्रा᳚जते दि॒व्य१॑(अ॒)श्वाज॑नीव |<span class='RishiDevChandas'>{आत्रेयः श्रुतविः | मित्रावरुणौ | त्रिष्टुप्}</span><p>भ॒द्रे क्षेत्रे॒ निमि॑ता॒ तिल्वि॑ले वा स॒नेम॒ मध्वो॒, अधि॑गर्त्यस्य ||7 || </td>
</tr>
<tr>
<td class='VargaColorType1'>हिर᳚ण्यरूपमु॒षसो॒ व्यु॑ष्टा॒वयः॑स्थूण॒मुदि॑ता॒ सूर्य॑स्य |<span class='RishiDevChandas'>{आत्रेयः श्रुतविः | मित्रावरुणौ | त्रिष्टुप्}</span><p>आ रो᳚हथो वरुण मित्र॒ गर्त॒मत॑श्चक्षाथे॒, अदि॑तिं॒ दितिं᳚ च ||8 || </td>
</tr>
<tr>
<td class='VargaColorType1'>यद्बंहि॑ष्ठं॒ नाति॒विधे᳚ सुदानू॒, अच्छि॑द्रं॒ शर्म॑ भुवनस्य गोपा |<span class='RishiDevChandas'>{आत्रेयः श्रुतविः | मित्रावरुणौ | त्रिष्टुप्}</span><p>तेन॑ नो मित्रावरुणावविष्टं॒ सिषा᳚स‌न्तो जिगी॒वांसः॑ स्याम ||9 || </td>
</tr>
<tr>
<td class='SuktaLabel'>[55] ऋतस्यगोपाविति सप्तर्चस्य सूक्तस्यात्रेयोर्चनानामित्रावरुणौजगती |<span class='MantraNumbering'>{मंडल:5, अनुवाक:5, सूक्त:7}{अष्टक:4, अध्याय:4}</span>
</td>
</tr>
<tr>
<td class='VargaColorType1'>ऋत॑स्य गोपा॒वधि॑ तिष्ठथो॒ रथं॒ सत्य॑धर्माणा पर॒मे व्यो᳚मनि |<span class='RishiDevChandas'>{आत्रेयोर्चनाना | मित्रावरुणौ | जगती}</span><p>यमत्र॑ मित्रावरु॒णाव॑थो यु॒वं तस्मै᳚ वृ॒ष्टिर्मधु॑मत्पिन्वते दि॒वः ||1 || <span class='MantraNumbering'>वर्ग:1</span></td>
</tr>
<tr>
<td class='VargaColorType1'>स॒म्राजा᳚व॒स्य भुव॑नस्य राजथो॒ मित्रा᳚वरुणा वि॒दथे᳚ स्व॒र्दृशा᳚ |<span class='RishiDevChandas'>{आत्रेयोर्चनाना | मित्रावरुणौ | जगती}</span><p>वृ॒ष्टिं वां॒ राधो᳚, अमृत॒त्वमी᳚महे॒ द्यावा᳚पृथि॒वी वि च॑र‌न्ति त॒न्यवः॑ ||2 || </td>
</tr>
<tr>
<td class='VargaColorType1'>स॒म्राजा᳚, उ॒ग्रा वृ॑ष॒भा दि॒वस्पती᳚ पृथि॒व्या मि॒त्रावरु॑णा॒ विच॑र्षणी |<span class='RishiDevChandas'>{आत्रेयोर्चनाना | मित्रावरुणौ | जगती}</span><p>चि॒त्रेभि॑र॒भ्रैरुप॑ तिष्ठथो॒ रवं॒ द्यां व॑र्षयथो॒, असु॑रस्य मा॒यया᳚ ||3 || </td>
</tr>
<tr>
<td class='VargaColorType1'>मा॒या वां᳚ मित्रावरुणा दि॒वि श्रि॒ता सूर्यो॒ ज्योति॑श्चरति चि॒त्रमायु॑धम् |<span class='RishiDevChandas'>{आत्रेयोर्चनाना | मित्रावरुणौ | जगती}</span><p>तम॒भ्रेण॑ वृ॒ष्ट्या गू᳚हथो दि॒वि पर्ज᳚न्य द्र॒प्सा मधु॑म‌न्त ईरते ||4 || </td>
</tr>
<tr>
<td class='VargaColorType1'>रथं᳚ युंजते म॒रुतः॑ शु॒भे सु॒खं शूरो॒ न मि॑त्रावरुणा॒ गवि॑ष्टिषु |<span class='RishiDevChandas'>{आत्रेयोर्चनाना | मित्रावरुणौ | जगती}</span><p>रजां᳚सि चि॒त्रा वि च॑र‌न्ति त॒न्यवो᳚ दि॒वः स᳚म्राजा॒ पय॑सा न उक्षतम् ||5 || </td>
</tr>
<tr>
<td class='VargaColorType1'>वाचं॒ सु मि॑त्रावरुणा॒विरा᳚वतीं प॒र्जन्य॑श्चि॒त्रां व॑दति॒ त्विषी᳚मतीम् |<span class='RishiDevChandas'>{आत्रेयोर्चनाना | मित्रावरुणौ | जगती}</span><p>अ॒भ्रा व॑सत म॒रुतः॒ सु मा॒यया॒ द्यां व॑र्षयतमरु॒णाम॑रे॒पस᳚म् ||6 || </td>
</tr>
<tr>
<td class='VargaColorType1'>धर्म॑णा मित्रावरुणा विपश्चिता व्र॒ता र॑क्षेथे॒, असु॑रस्य मा॒यया᳚ |<span class='RishiDevChandas'>{आत्रेयोर्चनाना | मित्रावरुणौ | जगती}</span><p>ऋ॒तेन॒ विश्वं॒ भुव॑नं॒ वि रा᳚जथः॒ सूर्य॒मा ध॑त्थो दि॒वि चित्र्यं॒ रथ᳚म् ||7 || </td>
</tr>
<tr>
<td class='SuktaLabel'>[56] वरुणंवइति सप्तर्चस्य सूक्तस्यार्चनाना मित्रावरुणावनुष्टुबंत्यापंक्तिः |<span class='MantraNumbering'>{मंडल:5, अनुवाक:5, सूक्त:8}{अष्टक:4, अध्याय:4}</span>
</td>
</tr>
<tr>
<td class='VargaColorType2'>वरु॑णं वो रि॒शाद॑समृ॒चा मि॒त्रं ह॑वामहे |<span class='RishiDevChandas'>{आत्रेयोर्चनाना | मित्रावरुणौ | अनुष्टुप्}</span><p>परि᳚ व्र॒जेव॑ बा॒ह्वोर्ज॑ग॒न्वांसा॒ स्व᳚र्णरम् ||1 || <span class='MantraNumbering'>वर्ग:2</span></td>
</tr>
<tr>
<td class='VargaColorType2'>ता बा॒हवा᳚ सुचे॒तुना॒ प्र य᳚‌न्तमस्मा॒, अर्च॑ते |<span class='RishiDevChandas'>{आत्रेयोर्चनाना | मित्रावरुणौ | अनुष्टुप्}</span><p>शेवं॒ हि जा॒र्यं᳚ वां॒ विश्वा᳚सु॒ क्षासु॒ जोगु॑वे ||2 || </td>
</tr>
<tr>
<td class='VargaColorType2'>यन्नू॒नम॒श्यां गतिं᳚ मि॒त्रस्य॑ यायां प॒था |<span class='RishiDevChandas'>{आत्रेयोर्चनाना | मित्रावरुणौ | अनुष्टुप्}</span><p>अस्य॑ प्रि॒यस्य॒ शर्म॒ण्यहिं᳚सानस्य सश्चिरे ||3 || </td>
</tr>
<tr>
<td class='VargaColorType2'>यु॒वाभ्यां᳚ मित्रावरुणोप॒मं धे᳚यामृ॒चा |<span class='RishiDevChandas'>{आत्रेयोर्चनाना | मित्रावरुणौ | अनुष्टुप्}</span><p>यद्ध॒ क्षये᳚ म॒घोनां᳚ स्तोतॄ॒णां च॑ स्पू॒र्धसे᳚ ||4 || </td>
</tr>
<tr>
<td class='VargaColorType2'>आ नो᳚ मित्र सुदी॒तिभि॒र्वरु॑णश्च स॒धस्थ॒ आ |<span class='RishiDevChandas'>{आत्रेयोर्चनाना | मित्रावरुणौ | अनुष्टुप्}</span><p>स्वे क्षये᳚ म॒घोनां॒ सखी᳚नां च वृ॒धसे᳚ ||5 || </td>
</tr>
<tr>
<td class='VargaColorType2'>यु॒वं नो॒ येषु॑ वरुण क्ष॒त्रं बृ॒हच्च॑ बिभृ॒थः |<span class='RishiDevChandas'>{आत्रेयोर्चनाना | मित्रावरुणौ | अनुष्टुप्}</span><p>उ॒रु णो॒ वाज॑सातये कृ॒तं रा॒ये स्व॒स्तये᳚ ||6 || </td>
</tr>
<tr>
<td class='VargaColorType2'>उ॒च्छ‌न्त्यां᳚ मे यज॒ता दे॒वक्ष॑त्रे॒ रुश॑द्गवि |<span class='RishiDevChandas'>{आत्रेयोर्चनाना | मित्रावरुणौ | पङ्क्तिः}</span><p>सु॒तं सोमं॒ न ह॒स्तिभि॒रा प॒ड्भिर्धा᳚वतं नरा॒ बिभ्र॑तावर्च॒नान॑सम् ||7 || </td>
</tr>
<tr>
<td class='SuktaLabel'>[57] यश्चिकेतेति षडृचस्य सूक्तस्यात्रेयोरातहव्योमित्रावरुणावनुष्टुबन्त्यापंक्तिः |<span class='MantraNumbering'>{मंडल:5, अनुवाक:5, सूक्त:9}{अष्टक:4, अध्याय:4}</span>
</td>
</tr>
<tr>
<td class='VargaColorType1'>यश्चि॒केत॒ स सु॒क्रतु॑र्देव॒त्रा स ब्र॑वीतु नः |<span class='RishiDevChandas'>{आत्रेयो रातहव्यः | मित्रावरुणौ | अनुष्टुप्}</span><p>वरु॑णो॒ यस्य॑ दर्श॒तो मि॒त्रो वा॒ वन॑ते॒ गिरः॑ ||1 || <span class='MantraNumbering'>वर्ग:3</span></td>
</tr>
<tr>
<td class='VargaColorType1'>ता हि श्रेष्ठ॑वर्चसा॒ राजा᳚ना दीर्घ॒श्रुत्त॑मा |<span class='RishiDevChandas'>{आत्रेयो रातहव्यः | मित्रावरुणौ | अनुष्टुप्}</span><p>ता सत्प॑ती, ऋता॒वृध॑ ऋ॒तावा᳚ना॒ जने᳚जने ||2 || </td>
</tr>
<tr>
<td class='VargaColorType1'>ता वा᳚मिया॒नोऽव॑से॒ पूर्वा॒, उप॑ ब्रुवे॒ सचा᳚ |<span class='RishiDevChandas'>{आत्रेयो रातहव्यः | मित्रावरुणौ | अनुष्टुप्}</span><p>स्वश्वा᳚सः॒ सु चे॒तुना॒ वाजाँ᳚, अ॒भि प्र दा॒वने᳚ ||3 || </td>
</tr>
<tr>
<td class='VargaColorType1'>मि॒त्रो, अं॒होश्चि॒दादु॒रु क्षया᳚य गा॒तुं व॑नते |<span class='RishiDevChandas'>{आत्रेयो रातहव्यः | मित्रावरुणौ | अनुष्टुप्}</span><p>मि॒त्रस्य॒ हि प्र॒तूर्व॑तः सुम॒तिरस्ति॑ विध॒तः ||4 || </td>
</tr>
<tr>
<td class='VargaColorType1'>व॒यं मि॒त्रस्याव॑सि॒ स्याम॑ स॒प्रथ॑स्तमे |<span class='RishiDevChandas'>{आत्रेयो रातहव्यः | मित्रावरुणौ | अनुष्टुप्}</span><p>अ॒ने॒हस॒स्त्वोत॑यः स॒त्रा वरु॑णशेषसः ||5 || </td>
</tr>
<tr>
<td class='VargaColorType1'>यु॒वं मि॑त्रे॒मं जनं॒ यत॑थः॒ सं च॑ नयथः |<span class='RishiDevChandas'>{आत्रेयो रातहव्यः | मित्रावरुणौ | पङ्क्तिः}</span><p>मा म॒घोनः॒ परि॑ ख्यतं॒ मो, अ॒स्माक॒मृषी᳚णां गोपी॒थे न॑ उरुष्यतम् ||6 || </td>
</tr>
<tr>
<td class='SuktaLabel'>[58] आचिकितानेति षडृचस्य सूक्तस्यात्रेयोरातहव्योमित्रावरुणावनुष्टुप् |<span class='MantraNumbering'>{मंडल:5, अनुवाक:5, सूक्त:10}{अष्टक:4, अध्याय:4}</span>
</td>
</tr>
<tr>
<td class='VargaColorType2'>आ चि॑कितान सु॒क्रतू᳚ दे॒वौ म॑र्त रि॒शाद॑सा |<span class='RishiDevChandas'>{आत्रेयो रातहव्यः | मित्रावरुणौ | अनुष्टुप्}</span><p>वरु॑णाय ऋ॒तपे᳚शसे दधी॒त प्रय॑से म॒हे ||1 || <span class='MantraNumbering'>वर्ग:4</span></td>
</tr>
<tr>
<td class='VargaColorType2'>ता हि क्ष॒त्रमवि॑ह्रुतं स॒म्यग॑सु॒र्य१॑(अ॒)माशा᳚ते |<span class='RishiDevChandas'>{आत्रेयो रातहव्यः | मित्रावरुणौ | अनुष्टुप्}</span><p>अध᳚ व्र॒तेव॒ मानु॑षं॒ स्व१॑(अ॒)र्ण धा᳚यि दर्श॒तम् ||2 || </td>
</tr>
<tr>
<td class='VargaColorType2'>ता वा॒मेषे॒ रथा᳚नामु॒र्वीं गव्यू᳚तिमेषाम् |<span class='RishiDevChandas'>{आत्रेयो रातहव्यः | मित्रावरुणौ | अनुष्टुप्}</span><p>रा॒तह᳚व्यस्य सुष्टु॒तिं द॒धृक्स्तोमै᳚र्मनामहे ||3 || </td>
</tr>
<tr>
<td class='VargaColorType2'>अधा॒ हि काव्या᳚ यु॒वं दक्ष॑स्य पू॒र्भिर॑द्भुता |<span class='RishiDevChandas'>{आत्रेयो रातहव्यः | मित्रावरुणौ | अनुष्टुप्}</span><p>नि के॒तुना॒ जना᳚नां चि॒केथे᳚ पूतदक्षसा ||4 || </td>
</tr>
<tr>
<td class='VargaColorType2'>तदृ॒तं पृ॑थिवि बृ॒हच्छ्र॑वए॒ष ऋषी᳚णाम् |<span class='RishiDevChandas'>{आत्रेयो रातहव्यः | मित्रावरुणौ | अनुष्टुप्}</span><p>ज्र॒य॒सा॒नावरं᳚ पृ॒थ्वति॑ क्षर‌न्ति॒ याम॑भिः ||5 || </td>
</tr>
<tr>
<td class='VargaColorType2'>आ यद्वा᳚मीयचक्षसा॒ मित्र॑ व॒यं च॑ सू॒रयः॑ |<span class='RishiDevChandas'>{आत्रेयो रातहव्यः | मित्रावरुणौ | अनुष्टुप्}</span><p>व्यचि॑ष्ठे बहु॒पाय्ये॒ यते᳚महि स्व॒राज्ये᳚ ||6 || </td>
</tr>
<tr>
<td class='SuktaLabel'>[59] बळित्थादेवेति पंचर्चस्य सूक्तस्यात्रेयोयजतो मित्रावरुणावनुष्टुप् |<span class='MantraNumbering'>{मंडल:5, अनुवाक:5, सूक्त:11}{अष्टक:4, अध्याय:4}</span>
</td>
</tr>
<tr>
<td class='VargaColorType1'>बळि॒त्था दे᳚व निष्कृ॒तमादि॑त्या यज॒तं बृ॒हत् |<span class='RishiDevChandas'>{आत्रेयो यजतः | मित्रावरुणौ | अनुष्टुप्}</span><p>वरु॑ण॒ मित्रार्य॑म॒न्वर्षि॑ष्ठं क्ष॒त्रमा᳚शाथे ||1 || <span class='MantraNumbering'>वर्ग:5</span></td>
</tr>
<tr>
<td class='VargaColorType1'>आ यद्योनिं᳚ हिर॒ण्ययं॒ वरु॑ण॒ मित्र॒ सद॑थः |<span class='RishiDevChandas'>{आत्रेयो यजतः | मित्रावरुणौ | अनुष्टुप्}</span><p>ध॒र्तारा᳚ चर्षणी॒नां य॒‌न्तं सु॒म्नं रि॑शादसा ||2 || </td>
</tr>
<tr>
<td class='VargaColorType1'>विश्वे॒ हि वि॒श्ववे᳚दसो॒ वरु॑णो मि॒त्रो, अ᳚र्य॒मा |<span class='RishiDevChandas'>{आत्रेयो यजतः | मित्रावरुणौ | अनुष्टुप्}</span><p>व्र॒ता प॒देव॑ सश्चिरे॒ पा‌न्ति॒ मर्त्यं᳚ रि॒षः ||3 || </td>
</tr>
<tr>
<td class='VargaColorType1'>ते हि स॒त्या, ऋ॑त॒स्पृश॑ ऋ॒तावा᳚नो॒ जने᳚जने |<span class='RishiDevChandas'>{आत्रेयो यजतः | मित्रावरुणौ | अनुष्टुप्}</span><p>सु॒नी॒थासः॑ सु॒दान॑वों॒ऽहोश्चि॑दुरु॒चक्र॑यः ||4 || </td>
</tr>
<tr>
<td class='VargaColorType1'>को नु वां᳚ मि॒त्रास्तु॑तो॒ वरु॑णो वा त॒नूना᳚म् |<span class='RishiDevChandas'>{आत्रेयो यजतः | मित्रावरुणौ | अनुष्टुप्}</span><p>तत्सु वा॒मेष॑ते म॒तिरत्रि॑भ्य॒ एष॑ते म॒तिः ||5 || </td>
</tr>
<tr>
<td class='SuktaLabel'>[60] प्रवोमित्रायेति पंचर्चस्य सूक्तस्यात्रेयो यजतोमित्रावरुणौगायत्री |<span class='MantraNumbering'>{मंडल:5, अनुवाक:5, सूक्त:12}{अष्टक:4, अध्याय:4}</span>
</td>
</tr>
<tr>
<td class='VargaColorType2'>प्र वो᳚ मि॒त्राय॑ गायत॒ वरु॑णाय वि॒पा गि॒रा |<span class='RishiDevChandas'>{आत्रेयो यजतः | मित्रावरुणौ | गायत्री}</span><p>महि॑क्षत्रावृ॒तं बृ॒हत् ||1 || <span class='MantraNumbering'>वर्ग:6</span></td>
</tr>
<tr>
<td class='VargaColorType2'>स॒म्राजा॒ या घृ॒तयो᳚नी मि॒त्रश्चो॒भा वरु॑णश्च |<span class='RishiDevChandas'>{आत्रेयो यजतः | मित्रावरुणौ | गायत्री}</span><p>दे॒वा दे॒वेषु॑ प्रश॒स्ता ||2 || </td>
</tr>
<tr>
<td class='VargaColorType2'>ता नः॑ शक्तं॒ पार्थि॑वस्य म॒हो रा॒यो दि॒व्यस्य॑ |<span class='RishiDevChandas'>{आत्रेयो यजतः | मित्रावरुणौ | गायत्री}</span><p>महि॑ वां क्ष॒त्रं दे॒वेषु॑ ||3 || </td>
</tr>
<tr>
<td class='VargaColorType2'>ऋ॒तमृ॒तेन॒ सप᳚‌न्तेषि॒रं दक्ष॑माशाते |<span class='RishiDevChandas'>{आत्रेयो यजतः | मित्रावरुणौ | गायत्री}</span><p>अ॒द्रुहा᳚ दे॒वौ व॑र्धेते ||4 || </td>
</tr>
<tr>
<td class='VargaColorType2'>वृ॒ष्टिद्या᳚वा री॒त्या᳚पे॒षस्पती॒ दानु॑मत्याः |<span class='RishiDevChandas'>{आत्रेयो यजतः | मित्रावरुणौ | गायत्री}</span><p>बृ॒ह‌न्तं॒ गर्त॑माशाते ||5 || </td>
</tr>
<tr>
<td class='SuktaLabel'>[61] त्रीरोचनेति चतुरृचस्य सूक्तस्यात्रेय उरुचक्रिर्मित्रावरुणौत्रिष्टुप् |<span class='MantraNumbering'>{मंडल:5, अनुवाक:5, सूक्त:13}{अष्टक:4, अध्याय:4}</span>
</td>
</tr>
<tr>
<td class='VargaColorType1'>त्री रो᳚च॒ना व॑रुण॒ त्रीँरु॒त द्यू‌न्त्रीणि॑ मित्र धारयथो॒ रजां᳚सि |<span class='RishiDevChandas'>{आत्रेयो उरूचक्रिः | मित्रावरुणौ | त्रिष्टुप्}</span><p>वा॒वृ॒धा॒नाव॒मतिं᳚ क्ष॒त्रिय॒स्यानु᳚ व्र॒तं रक्ष॑माणावजु॒र्यम् ||1 || <span class='MantraNumbering'>वर्ग:7</span></td>
</tr>
<tr>
<td class='VargaColorType1'>इरा᳚वतीर्वरुण धे॒नवो᳚ वां॒ मधु॑मद्वां॒ सि‌न्ध॑वो मित्र दुह्रे |<span class='RishiDevChandas'>{आत्रेयो उरूचक्रिः | मित्रावरुणौ | त्रिष्टुप्}</span><p>त्रय॑स्तस्थुर्वृष॒भास॑स्तिसृ॒णां धि॒षणा᳚नां रेतो॒धा वि द्यु॒म‌न्तः॑ ||2 || </td>
</tr>
<tr>
<td class='VargaColorType1'>प्रा॒तर्दे॒वीमदि॑तिं जोहवीमि म॒ध्यंदि॑न॒ उदि॑ता॒ सूर्य॑स्य |<span class='RishiDevChandas'>{आत्रेयो उरूचक्रिः | मित्रावरुणौ | त्रिष्टुप्}</span><p>रा॒ये मि॑त्रावरुणा स॒र्वता॒तेळे᳚ तो॒काय॒ तन॑याय॒ शं योः ||3 || </td>
</tr>
<tr>
<td class='VargaColorType1'>या ध॒र्तारा॒ रज॑सो रोच॒नस्यो॒तादि॒त्या दि॒व्या पार्थि॑वस्य |<span class='RishiDevChandas'>{आत्रेयो उरूचक्रिः | मित्रावरुणौ | त्रिष्टुप्}</span><p>न वां᳚ दे॒वा, अ॒मृता॒, आ मि॑न‌न्ति व्र॒तानि॑ मित्रावरुणा ध्रु॒वाणि॑ ||4 || </td>
</tr>
<tr>
<td class='SuktaLabel'>[62] पुरुरुणेति चतुरृचस्य सूक्तस्यात्रेय उरुचक्रिर्मित्रावरुणौगायत्री |<span class='MantraNumbering'>{मंडल:5, अनुवाक:5, सूक्त:14}{अष्टक:4, अध्याय:4}</span>
</td>
</tr>
<tr>
<td class='VargaColorType2'>पु॒रू॒रुणा᳚ चि॒द्ध्यस्त्यवो᳚ नू॒नं वां᳚ वरुण |<span class='RishiDevChandas'>{आत्रेयो उरूचक्रिः | मित्रावरुणौ | गायत्री}</span><p>मित्र॒ वंसि॑ वां सुम॒तिम् ||1 || <span class='MantraNumbering'>वर्ग:8</span></td>
</tr>
<tr>
<td class='VargaColorType2'>ता वां᳚ स॒म्यग॑द्रुह्वा॒णेष॑मश्याम॒ धाय॑से |<span class='RishiDevChandas'>{आत्रेयो उरूचक्रिः | मित्रावरुणौ | गायत्री}</span><p>व॒यं ते रु॑द्रा स्याम ||2 || </td>
</tr>
<tr>
<td class='VargaColorType2'>पा॒तं नो᳚ रुद्रा पा॒युभि॑रु॒त त्रा᳚येथां सुत्रा॒त्रा |<span class='RishiDevChandas'>{आत्रेयो उरूचक्रिः | मित्रावरुणौ | गायत्री}</span><p>तु॒र्याम॒ दस्यू᳚‌न्त॒नूभिः॑ ||3 || </td>
</tr>
<tr>
<td class='VargaColorType2'>मा कस्या᳚द्भुतक्रतू य॒क्षं भु॑जेमा त॒नूभिः॑ |<span class='RishiDevChandas'>{आत्रेयो उरूचक्रिः | मित्रावरुणौ | गायत्री}</span><p>मा शेष॑सा॒ मा तन॑सा ||4 || </td>
</tr>
<tr>
<td class='SuktaLabel'>[63] आनोगंतरिति तृचस्य सूक्तस्यात्रेयोबाहुवृक्तोमित्रावरुणौगायत्री |<span class='MantraNumbering'>{मंडल:5, अनुवाक:5, सूक्त:15}{अष्टक:4, अध्याय:4}</span>
</td>
</tr>
<tr>
<td class='VargaColorType1'>आ नो᳚ ग‌न्तं रिशादसा॒ वरु॑ण॒ मित्र॑ ब॒र्हणा᳚ |<span class='RishiDevChandas'>{आत्रेयो बाहुवृक्तः | मित्रावरुणौ | गायत्री}</span><p>उपे॒मं चारु॑मध्व॒रम् ||1 || <span class='MantraNumbering'>वर्ग:9</span></td>
</tr>
<tr>
<td class='VargaColorType1'>विश्व॑स्य॒ हि प्र॑चेतसा॒ वरु॑ण॒ मित्र॒ राज॑थः |<span class='RishiDevChandas'>{आत्रेयो बाहुवृक्तः | मित्रावरुणौ | गायत्री}</span><p>ई॒शा॒ना पि॑प्यतं॒ धियः॑ ||2 || </td>
</tr>
<tr>
<td class='VargaColorType1'>उप॑ नः सु॒तमा ग॑तं॒ वरु॑ण॒ मित्र॑ दा॒शुषः॑ |<span class='RishiDevChandas'>{आत्रेयो बाहुवृक्तः | मित्रावरुणौ | गायत्री}</span><p>अ॒स्य सोम॑स्य पी॒तये᳚ ||3 || </td>
</tr>
<tr>
<td class='SuktaLabel'>[64] आमित्रइति तृचस्य सूक्तस्यात्रेयोबाहुवृक्तोमित्रावरुणावुष्णिक् |<span class='MantraNumbering'>{मंडल:5, अनुवाक:5, सूक्त:16}{अष्टक:4, अध्याय:4}</span>
</td>
</tr>
<tr>
<td class='VargaColorType2'>आ मि॒त्रे वरु॑णे व॒यं गी॒र्भिर्जु॑हुमो, अत्रि॒वत् |<span class='RishiDevChandas'>{आत्रेयो बाहुवृक्तः | मित्रावरुणौ | उष्णिक्}</span><p>नि ब॒र्हिषि॑ सदतं॒ सोम॑पीतये ||1 || <span class='MantraNumbering'>वर्ग:10</span></td>
</tr>
<tr>
<td class='VargaColorType2'>व्र॒तेन॑ स्थो ध्रु॒वक्षे᳚मा॒ धर्म॑णा यात॒यज्ज॑ना |<span class='RishiDevChandas'>{आत्रेयो बाहुवृक्तः | मित्रावरुणौ | उष्णिक्}</span><p>नि ब॒र्हिषि॑ सदतं॒ सोम॑पीतये ||2 || </td>
</tr>
<tr>
<td class='VargaColorType2'>मि॒त्रश्च॑ नो॒ वरु॑णश्च जु॒षेतां᳚ य॒ज्ञमि॒ष्टये᳚ |<span class='RishiDevChandas'>{आत्रेयो बाहुवृक्तः | मित्रावरुणौ | उष्णिक्}</span><p>नि ब॒र्हिषि॑ सदतां॒ सोम॑पीतये ||3 || </td>
</tr>
<tr>
<td class='SuktaLabel'>[65] यदद्यस्थइति दशर्चस्यसूतस्यात्रेयः पौरोश्विनावनुष्टुप् |<span class='MantraNumbering'>{मंडल:5, अनुवाक:6, सूक्त:1}{अष्टक:4, अध्याय:4}</span>
</td>
</tr>
<tr>
<td class='VargaColorType1'>यद॒द्य स्थः प॑रा॒वति॒ यद᳚र्वा॒वत्य॑श्विना |<span class='RishiDevChandas'>{आत्रेयः पौरः | अश्विनौ | अनुष्टुप्}</span><p>यद्वा᳚ पु॒रू पु॑रुभुजा॒ यद॒‌न्तरि॑क्ष॒ आ ग॑तम् ||1 || <span class='MantraNumbering'>वर्ग:11</span></td>
</tr>
<tr>
<td class='VargaColorType1'>इ॒ह त्या पु॑रु॒भूत॑मा पु॒रू दंसां᳚सि॒ बिभ्र॑ता |<span class='RishiDevChandas'>{आत्रेयः पौरः | अश्विनौ | अनुष्टुप्}</span><p>व॒र॒स्या या॒म्यध्रि॑गू हु॒वे तु॒विष्ट॑मा भु॒जे ||2 || </td>
</tr>
<tr>
<td class='VargaColorType1'>ई॒र्मान्यद्वपु॑षे॒ वपु॑श्च॒क्रं रथ॑स्य येमथुः |<span class='RishiDevChandas'>{आत्रेयः पौरः | अश्विनौ | अनुष्टुप्}</span><p>पर्य॒न्या नाहु॑षा यु॒गा म॒ह्ना रजां᳚सि दीयथः ||3 || </td>
</tr>
<tr>
<td class='VargaColorType1'>तदू॒ षु वा᳚मे॒ना कृ॒तं विश्वा॒ यद्वा॒मनु॒ ष्टवे᳚ |<span class='RishiDevChandas'>{आत्रेयः पौरः | अश्विनौ | अनुष्टुप्}</span><p>नाना᳚ जा॒ताव॑रे॒पसा॒ सम॒स्मे ब‌न्धु॒मेय॑थुः ||4 || </td>
</tr>
<tr>
<td class='VargaColorType1'>आ यद्वां᳚ सू॒र्या रथं॒ तिष्ठ॑द्रघु॒ष्यदं॒ सदा᳚ |<span class='RishiDevChandas'>{आत्रेयः पौरः | अश्विनौ | अनुष्टुप्}</span><p>परि॑ वामरु॒षा वयो᳚ घृ॒णा व॑र‌न्त आ॒तपः॑ ||5 || </td>
</tr>
<tr>
<td class='VargaColorType2'>यु॒वोरत्रि॑श्चिकेतति॒ नरा᳚ सु॒म्नेन॒ चेत॑सा |<span class='RishiDevChandas'>{आत्रेयः पौरः | अश्विनौ | अनुष्टुप्}</span><p>घ॒र्मं यद्वा᳚मरे॒पसं॒ नास॑त्या॒स्ना भु॑र॒ण्यति॑ ||6 || <span class='MantraNumbering'>वर्ग:12</span></td>
</tr>
<tr>
<td class='VargaColorType2'>उ॒ग्रो वां᳚ ककु॒हो य॒यिः शृ॒ण्वे यामे᳚षु स‌न्त॒निः |<span class='RishiDevChandas'>{आत्रेयः पौरः | अश्विनौ | अनुष्टुप्}</span><p>यद्वां॒ दंसो᳚भिरश्वि॒नात्रि᳚र्नराव॒वर्त॑ति ||7 || </td>
</tr>
<tr>
<td class='VargaColorType2'>मध्व॑ ऊ॒ षु म॑धूयुवा॒ रुद्रा॒ सिष॑क्ति पि॒प्युषी᳚ |<span class='RishiDevChandas'>{आत्रेयः पौरः | अश्विनौ | अनुष्टुप्}</span><p>यत्स॑मु॒द्राति॒ पर्ष॑थः प॒क्वाः पृक्षो᳚ भर‌न्त वाम् ||8 || </td>
</tr>
<tr>
<td class='VargaColorType2'>स॒त्यमिद्वा, उ॑ अश्विना यु॒वामा᳚हुर्मयो॒भुवा᳚ |<span class='RishiDevChandas'>{आत्रेयः पौरः | अश्विनौ | अनुष्टुप्}</span><p>ता याम᳚न्याम॒हूत॑मा॒ याम॒न्ना मृ॑ळ॒यत्त॑मा ||9 || </td>
</tr>
<tr>
<td class='VargaColorType2'>इ॒मा ब्रह्मा᳚णि॒ वर्ध॑ना॒श्विभ्यां᳚ स‌न्तु॒ श‌न्त॑मा |<span class='RishiDevChandas'>{आत्रेयः पौरः | अश्विनौ | अनुष्टुप्}</span><p>या तक्षा᳚म॒ रथाँ᳚, इ॒वावो᳚चाम बृ॒हन्नमः॑ ||10 || </td>
</tr>
<tr>
<td class='SuktaLabel'>[66] कूष्ठोदेवाविति दशर्चस्य सूक्तस्यात्रेयः पौरोश्विनावनुष्टुप् |<span class='MantraNumbering'>{मंडल:5, अनुवाक:6, सूक्त:2}{अष्टक:4, अध्याय:4}</span>
</td>
</tr>
<tr>
<td class='VargaColorType1'>कूष्ठो᳚ देवावश्विना॒द्या दि॒वो म॑नावसू |<span class='RishiDevChandas'>{आत्रेयः पौरः | अश्विनौ | अनुष्टुप्}</span><p>तच्छ्र॑वथो वृषण्वसू॒, अत्रि᳚र्वा॒मा वि॑वासति ||1 || <span class='MantraNumbering'>वर्ग:13</span></td>
</tr>
<tr>
<td class='VargaColorType1'>कुह॒ त्या कुह॒ नु श्रु॒ता दि॒वि दे॒वा नास॑त्या |<span class='RishiDevChandas'>{आत्रेयः पौरः | अश्विनौ | अनुष्टुप्}</span><p>कस्मि॒न्ना य॑तथो॒ जने॒ को वां᳚ न॒दीनां॒ सचा᳚ ||2 || </td>
</tr>
<tr>
<td class='VargaColorType1'>कं या᳚थः॒ कं ह॑ गच्छथः॒ कमच्छा᳚ युंजाथे॒ रथ᳚म् |<span class='RishiDevChandas'>{आत्रेयः पौरः | अश्विनौ | अनुष्टुप्}</span><p>कस्य॒ ब्रह्मा᳚णि रण्यथो व॒यं वा᳚मुश्मसी॒ष्टये᳚ ||3 || </td>
</tr>
<tr>
<td class='VargaColorType1'>पौ॒रं चि॒द्ध्यु॑द॒प्रुतं॒ पौर॑ पौ॒राय॒ जिन्व॑थः |<span class='RishiDevChandas'>{आत्रेयः पौरः | अश्विनौ | अनुष्टुप्}</span><p>यदीं᳚ गृभी॒तता᳚तये सिं॒हमि॑व द्रु॒हस्प॒दे ||4 || </td>
</tr>
<tr>
<td class='VargaColorType1'>प्र च्यवा᳚नाज्जुजु॒रुषो᳚ व॒व्रिमत्कं॒ न मुं᳚चथः |<span class='RishiDevChandas'>{आत्रेयः पौरः | अश्विनौ | अनुष्टुप्}</span><p>युवा॒ यदी᳚ कृ॒थः पुन॒रा काम॑मृण्वे व॒ध्वः॑ ||5 || </td>
</tr>
<tr>
<td class='VargaColorType2'>अस्ति॒ हि वा᳚मि॒ह स्तो॒ता स्मसि॑ वां सं॒दृशि॑ श्रि॒ये |<span class='RishiDevChandas'>{आत्रेयः पौरः | अश्विनौ | अनुष्टुप्}</span><p>नू श्रु॒तं म॒ आ ग॑त॒मवो᳚भिर्वाजिनीवसू ||6 || <span class='MantraNumbering'>वर्ग:14</span></td>
</tr>
<tr>
<td class='VargaColorType2'>को वा᳚म॒द्य पु॑रू॒णामा व᳚व्ने॒ मर्त्या᳚नाम् |<span class='RishiDevChandas'>{आत्रेयः पौरः | अश्विनौ | अनुष्टुप्}</span><p>को विप्रो᳚ विप्रवाहसा॒ को य॒ज्ञैर्वा᳚जिनीवसू ||7 || </td>
</tr>
<tr>
<td class='VargaColorType2'>आ वां॒ रथो॒ रथा᳚नां॒ येष्ठो᳚ यात्वश्विना |<span class='RishiDevChandas'>{आत्रेयः पौरः | अश्विनौ | अनुष्टुप्}</span><p>पु॒रू चि॑दस्म॒युस्ति॒र आ᳚ङ्गू॒षो मर्त्ये॒ष्वा ||8 || </td>
</tr>
<tr>
<td class='VargaColorType2'>शमू॒ षु वां᳚ मधूयुवा॒स्माक॑मस्तु चर्कृ॒तिः |<span class='RishiDevChandas'>{आत्रेयः पौरः | अश्विनौ | अनुष्टुप्}</span><p>अ॒र्वा॒ची॒ना वि॑चेतसा॒ विभिः॑ श्ये॒नेव॑ दीयतम् ||9 || </td>
</tr>
<tr>
<td class='VargaColorType2'>अश्वि॑ना॒ यद्ध॒ कर्हि॑ चिच्छुश्रू॒यात॑मि॒मं हव᳚म् |<span class='RishiDevChandas'>{आत्रेयः पौरः | अश्विनौ | अनुष्टुप्}</span><p>वस्वी᳚रू॒ षु वां॒ भुजः॑ पृं॒च‌न्ति॒ सु वां॒ पृचः॑ ||10 || </td>
</tr>
<tr>
<td class='SuktaLabel'>[67] प्रतिप्रियतममिति नवर्चस्य सूक्तस्यात्रेयोवस्युरश्विनौपङ्क्तिः |<span class='MantraNumbering'>{मंडल:5, अनुवाक:6, सूक्त:3}{अष्टक:4, अध्याय:4}</span>
</td>
</tr>
<tr>
<td class='VargaColorType1'>प्रति॑ प्रि॒यत॑मं॒ रथं॒ वृष॑णं वसु॒वाह॑नम् |<span class='RishiDevChandas'>{आत्रेयो वस्युः | अश्विनौ | पङ्क्तिः}</span><p>स्तो॒ता वा᳚मश्विना॒वृषिः॒ स्तोमे᳚न॒ प्रति॑ भूषति॒ माध्वी॒ मम॑ श्रुतं॒ हव᳚म् ||1 || <span class='MantraNumbering'>वर्ग:15</span></td>
</tr>
<tr>
<td class='VargaColorType1'>अ॒त्याया᳚तमश्विना ति॒रो विश्वा᳚, अ॒हं सना᳚ |<span class='RishiDevChandas'>{आत्रेयो वस्युः | अश्विनौ | पङ्क्तिः}</span><p>दस्रा॒ हिर᳚ण्यवर्तनी॒ सुषु᳚म्ना॒ सि‌न्धु॑वाहसा॒ माध्वी॒ मम॑ श्रुतं॒ हव᳚म् ||2 || </td>
</tr>
<tr>
<td class='VargaColorType1'>आ नो॒ रत्ना᳚नि॒ बिभ्र॑ता॒वश्वि॑ना॒ गच्छ॑तं यु॒वम् |<span class='RishiDevChandas'>{आत्रेयो वस्युः | अश्विनौ | पङ्क्तिः}</span><p>रुद्रा॒ हिर᳚ण्यवर्तनी जुषा॒णा वा᳚जिनीवसू॒ माध्वी॒ मम॑ श्रुतं॒ हव᳚म् ||3 || </td>
</tr>
<tr>
<td class='VargaColorType1'>सु॒ष्टुभो᳚ वां वृषण्वसू॒ रथे॒ वाणी॒च्याहि॑ता |<span class='RishiDevChandas'>{आत्रेयो वस्युः | अश्विनौ | पङ्क्तिः}</span><p>उ॒त वां᳚ ककु॒हो मृ॒गः पृक्षः॑ कृणोति वापु॒षो माध्वी॒ मम॑ श्रुतं॒ हव᳚म् ||4 || </td>
</tr>
<tr>
<td class='VargaColorType1'>बो॒धिन्म॑नसा र॒थ्ये᳚षि॒रा ह॑वन॒श्रुता᳚ |<span class='RishiDevChandas'>{आत्रेयो वस्युः | अश्विनौ | पङ्क्तिः}</span><p>विभि॒श्च्यवा᳚नमश्विना॒ नि या᳚थो॒, अद्व॑याविनं॒ माध्वी॒ मम॑ श्रुतं॒ हव᳚म् ||5 || </td>
</tr>
<tr>
<td class='VargaColorType2'>आ वां᳚ नरा मनो॒युजोऽश्वा᳚सः प्रुषि॒तप्स॑वः |<span class='RishiDevChandas'>{आत्रेयो वस्युः | अश्विनौ | पङ्क्तिः}</span><p>वयो᳚ वह‌न्तु पी॒तये᳚ स॒ह सु॒म्नेभि॑रश्विना॒ माध्वी॒ मम॑ श्रुतं॒ हव᳚म् ||6 || <span class='MantraNumbering'>वर्ग:16</span></td>
</tr>
<tr>
<td class='VargaColorType2'>अश्वि॑ना॒वेह ग॑च्छतं॒ नास॑त्या॒ मा वि वे᳚नतम् |<span class='RishiDevChandas'>{आत्रेयो वस्युः | अश्विनौ | पङ्क्तिः}</span><p>ति॒रश्चि॑दर्य॒या परि॑ व॒र्तिर्या᳚तमदाभ्या॒ माध्वी॒ मम॑ श्रुतं॒ हव᳚म् ||7 || </td>
</tr>
<tr>
<td class='VargaColorType2'>अ॒स्मिन्य॒ज्ञे, अ॑दाभ्या जरि॒तारं᳚ शुभस्पती |<span class='RishiDevChandas'>{आत्रेयो वस्युः | अश्विनौ | पङ्क्तिः}</span><p>अ॒व॒स्युम॑श्विना यु॒वं गृ॒ण‌न्त॒मुप॑ भूषथो॒ माध्वी॒ मम॑ श्रुतं॒ हव᳚म् ||8 || </td>
</tr>
<tr>
<td class='VargaColorType2'>अभू᳚दु॒षा रुश॑त्पशु॒राग्निर॑धाय्यृ॒त्वियः॑ |<span class='RishiDevChandas'>{आत्रेयो वस्युः | अश्विनौ | पङ्क्तिः}</span><p>अयो᳚जि वां वृषण्वसू॒ रथो᳚ दस्रा॒वम॑र्त्यो॒ माध्वी॒ मम॑ श्रुतं॒ हव᳚म् ||9 || </td>
</tr>
<tr>
<td class='SuktaLabel'>[68] आभात्यग्निरिति पंचर्चस्य सूक्तस्य भौमोत्रिरश्विनौत्रिष्टुप् |<span class='MantraNumbering'>{मंडल:5, अनुवाक:6, सूक्त:4}{अष्टक:4, अध्याय:4}</span>
</td>
</tr>
<tr>
<td class='VargaColorType1'>आ भा᳚त्य॒ग्निरु॒षसा॒मनी᳚क॒मुद्विप्रा᳚णां देव॒या वाचो᳚, अस्थुः |<span class='RishiDevChandas'>{भौमोत्रिः | अश्विनौ | त्रिष्टुप्}</span><p>अ॒र्वांचा᳚ नू॒नं र॑थ्ये॒ह या᳚तं पीपि॒वांस॑मश्विना घ॒र्ममच्छ॑ ||1 || <span class='MantraNumbering'>वर्ग:17</span></td>
</tr>
<tr>
<td class='VargaColorType1'>न सं᳚स्कृ॒तं प्र मि॑मीतो॒ गमि॒ष्ठा‌न्ति॑ नू॒नम॒श्विनोप॑स्तुते॒ह |<span class='RishiDevChandas'>{भौमोत्रिः | अश्विनौ | त्रिष्टुप्}</span><p>दिवा᳚भिपि॒त्वेऽव॒साग॑मिष्ठा॒ प्रत्यव॑र्तिं दा॒शुषे॒ शम्भ॑विष्ठा ||2 || </td>
</tr>
<tr>
<td class='VargaColorType1'>उ॒ता या᳚तं संग॒वे प्रा॒तरह्नो᳚ म॒ध्यंदि॑न॒ उदि॑ता॒ सूर्य॑स्य |<span class='RishiDevChandas'>{भौमोत्रिः | अश्विनौ | त्रिष्टुप्}</span><p>दिवा॒ नक्त॒मव॑सा॒ श‌न्त॑मेन॒ नेदानीं᳚ पी॒तिर॒श्विना त॑तान ||3 || </td>
</tr>
<tr>
<td class='VargaColorType1'>इ॒दं हि वां᳚ प्र॒दिवि॒ स्थान॒मोक॑ इ॒मे गृ॒हा, अ॑श्विने॒दं दु॑रो॒णम् |<span class='RishiDevChandas'>{भौमोत्रिः | अश्विनौ | त्रिष्टुप्}</span><p>आ नो᳚ दि॒वो बृ॑ह॒तः पर्व॑ता॒दाद्भ्यो या᳚त॒मिष॒मूर्जं॒ वह᳚‌न्ता ||4 || </td>
</tr>
<tr>
<td class='VargaColorType1'>सम॒श्विनो॒रव॑सा॒ नूत॑नेन मयो॒भुवा᳚ सु॒प्रणी᳚ती गमेम |<span class='RishiDevChandas'>{भौमोत्रिः | अश्विनौ | त्रिष्टुप्}</span><p>आ नो᳚ र॒यिं व॑हत॒मोत वी॒राना विश्वा᳚न्यमृता॒ सौभ॑गानि ||5 || </td>
</tr>
<tr>
<td class='SuktaLabel'>[69] प्रातर्यावाणेति पंचर्चस्य सूक्तस्य भौमोत्रिरश्विनौत्रिष्टुप् |<span class='MantraNumbering'>{मंडल:5, अनुवाक:6, सूक्त:5}{अष्टक:4, अध्याय:4}</span>
</td>
</tr>
<tr>
<td class='VargaColorType2'>प्रा॒त॒र्यावा᳚णा प्रथ॒मा य॑जध्वं पु॒रा गृध्रा॒दर॑रुषः पिबातः |<span class='RishiDevChandas'>{भौमोत्रिः | अश्विनौ | त्रिष्टुप्}</span><p>प्रा॒तर्हि य॒ज्ञम॒श्विना᳚ द॒धाते॒ प्र शं᳚स‌न्ति क॒वयः॑ पूर्व॒भाजः॑ ||1 || <span class='MantraNumbering'>वर्ग:18</span></td>
</tr>
<tr>
<td class='VargaColorType2'>प्रा॒तर्य॑जध्वम॒श्विना᳚ हिनोत॒ न सा॒यम॑स्ति देव॒या, अजु॑ष्टम् |<span class='RishiDevChandas'>{भौमोत्रिः | अश्विनौ | त्रिष्टुप्}</span><p>उ॒तान्यो, अ॒स्मद्य॑जते॒ वि चावः॒ पूर्वः॑पूर्वो॒ यज॑मानो॒ वनी᳚यान् ||2 || </td>
</tr>
<tr>
<td class='VargaColorType2'>हिर᳚ण्यत्व॒ङ्मधु॑वर्णो घृ॒तस्नुः॒ पृक्षो॒ वह॒न्ना रथो᳚ वर्तते वाम् |<span class='RishiDevChandas'>{भौमोत्रिः | अश्विनौ | त्रिष्टुप्}</span><p>मनो᳚जवा, अश्विना॒ वात॑रंहा॒ येना᳚तिया॒थो दु॑रि॒तानि॒ विश्वा᳚ ||3 || </td>
</tr>
<tr>
<td class='VargaColorType2'>यो भूयि॑ष्ठं॒ नास॑त्याभ्यां वि॒वेष॒ चनि॑ष्ठं पि॒त्वो रर॑ते विभा॒गे |<span class='RishiDevChandas'>{भौमोत्रिः | अश्विनौ | त्रिष्टुप्}</span><p>स तो॒कम॑स्य पीपर॒च्छमी᳚भि॒रनू᳚र्ध्वभासः॒ सद॒मित्तु॑तुर्यात् ||4 || </td>
</tr>
<tr>
<td class='VargaColorType2'>सम॒श्विनो॒रव॑सा॒ नूत॑नेन मयो॒भुवा᳚ सु॒प्रणी᳚ती गमेम |<span class='RishiDevChandas'>{भौमोत्रिः | अश्विनौ | त्रिष्टुप्}</span><p>आ नो᳚ र॒यिं व॑हत॒मोत वी॒राना विश्वा᳚न्यमृता॒ सौभ॑गानि ||5 || </td>
</tr>
<tr>
<td class='SuktaLabel'>[70] अश्विनाविति नवर्चस्य सूक्तस्यात्रेयःसप्तवध्रिरश्विनावनुष्टुप् आद्यास्तिस्रउष्णिहश्चतुर्थीत्रिष्टुप् ( पंचम्यादिपंचगर्भस्राविण्यउपनिषदः ) |<span class='MantraNumbering'>{मंडल:5, अनुवाक:6, सूक्त:6}{अष्टक:4, अध्याय:4}</span>
</td>
</tr>
<tr>
<td class='VargaColorType1'>अश्वि॑ना॒वेह ग॑च्छतं॒ नास॑त्या॒ मा वि वे᳚नतम् |<span class='RishiDevChandas'>{आत्रेयः सप्तवध्रिः | अश्विनौ | उष्णिक्}</span><p>हं॒सावि॑व पतत॒मा सु॒ताँ, उप॑ ||1 || <span class='MantraNumbering'>वर्ग:19</span></td>
</tr>
<tr>
<td class='VargaColorType1'>अश्वि॑ना हरि॒णावि॑व गौ॒रावि॒वानु॒ यव॑सम् |<span class='RishiDevChandas'>{आत्रेयः सप्तवध्रिः | अश्विनौ | उष्णिक्}</span><p>हं॒सावि॑व पतत॒मा सु॒ताँ, उप॑ ||2 || </td>
</tr>
<tr>
<td class='VargaColorType1'>अश्वि॑ना वाजिनीवसू जु॒षेथां᳚ य॒ज्ञमि॒ष्टये᳚ |<span class='RishiDevChandas'>{आत्रेयः सप्तवध्रिः | अश्विनौ | उष्णिक्}</span><p>हं॒सावि॑व पतत॒मा सु॒ताँ, उप॑ ||3 || </td>
</tr>
<tr>
<td class='VargaColorType1'>अत्रि॒र्यद्वा᳚मव॒रोह᳚न्नृ॒बीस॒मजो᳚हवी॒न्नाध॑मानेव॒ योषा᳚ |<span class='RishiDevChandas'>{आत्रेयः सप्तवध्रिः | अश्विनौ | त्रिष्टुप्}</span><p>श्ये॒नस्य॑ चि॒ज्जव॑सा॒ नूत॑ने॒नाग॑च्छतमश्विना॒ श‌न्त॑मेन ||4 || </td>
</tr>
<tr>
<td class='VargaColorType2'>वि जि॑हीष्व वनस्पते॒ योनिः॒ सूष्य᳚‌न्त्या, इव |<span class='RishiDevChandas'>{आत्रेयः सप्तवध्रिः | अश्विनौ | अनुष्टुप्}</span><p>श्रु॒तं मे᳚, अश्विना॒ हवं᳚ स॒प्तव॑ध्रिं च मुंचतम् ||5 || <span class='MantraNumbering'>वर्ग:20</span></td>
</tr>
<tr>
<td class='VargaColorType2'>भी॒ताय॒ नाध॑मानाय॒ ऋष॑ये स॒प्तव॑ध्रये |<span class='RishiDevChandas'>{आत्रेयः सप्तवध्रिः | अश्विनौ | अनुष्टुप्}</span><p>मा॒याभि॑रश्विना यु॒वं वृ॒क्षं सं च॒ वि चा᳚चथः ||6 || </td>
</tr>
<tr>
<td class='VargaColorType2'>यथा॒ वातः॑ पुष्क॒रिणीं᳚ समि॒ङ्गय॑ति स॒र्वतः॑ |<span class='RishiDevChandas'>{आत्रेयः सप्तवध्रिः | अश्विनौ | अनुष्टुप्}</span><p>ए॒वा ते॒ गर्भ॑ एजतु नि॒रैतु॒ दश॑मास्यः ||7 || </td>
</tr>
<tr>
<td class='VargaColorType2'>यथा॒ वातो॒ यथा॒ वनं॒ यथा᳚ समु॒द्र एज॑ति |<span class='RishiDevChandas'>{आत्रेयः सप्तवध्रिः | अश्विनौ | अनुष्टुप्}</span><p>ए॒वा त्वं द॑शमास्य स॒हावे᳚हि ज॒रायु॑णा ||8 || </td>
</tr>
<tr>
<td class='VargaColorType2'>दश॒ मासां᳚छशया॒नः कु॑मा॒रो, अधि॑ मा॒तरि॑ |<span class='RishiDevChandas'>{आत्रेयः सप्तवध्रिः | अश्विनौ | अनुष्टुप्}</span><p>नि॒रैतु॑ जी॒वो, अक्ष॑तो जी॒वो जीव᳚‌न्त्या॒, अधि॑ ||9 || </td>
</tr>
<tr>
<td class='SuktaLabel'>[71] महेनइति दशर्चस्य सूक्तस्यात्रेयःसत्यश्रवाउषाःपंक्तिः |<span class='MantraNumbering'>{मंडल:5, अनुवाक:6, सूक्त:7}{अष्टक:4, अध्याय:4}</span>
</td>
</tr>
<tr>
<td class='VargaColorType1'>म॒हे नो᳚, अ॒द्य बो᳚ध॒योषो᳚ रा॒ये दि॒वित्म॑ती |<span class='RishiDevChandas'>{आत्रेयः सत्यश्रवाः | उषाः | पङ्क्तिः}</span><p>यथा᳚ चिन्नो॒, अबो᳚धयः स॒त्यश्र॑वसि वा॒य्ये सुजा᳚ते॒, अश्व॑सूनृते ||1 || <span class='MantraNumbering'>वर्ग:21</span></td>
</tr>
<tr>
<td class='VargaColorType1'>या सु॑नी॒थे शौ᳚चद्र॒थे व्यौच्छो᳚ दुहितर्दिवः |<span class='RishiDevChandas'>{आत्रेयः सत्यश्रवाः | उषाः | पङ्क्तिः}</span><p>सा व्यु॑च्छ॒ सही᳚यसि स॒त्यश्र॑वसि वा॒य्ये सुजा᳚ते॒, अश्व॑सूनृते ||2 || </td>
</tr>
<tr>
<td class='VargaColorType1'>सा नो᳚, अ॒द्याभ॒रद्व॑सु॒र्व्यु॑च्छा दुहितर्दिवः |<span class='RishiDevChandas'>{आत्रेयः सत्यश्रवाः | उषाः | पङ्क्तिः}</span><p>यो व्यौच्छः॒ सही᳚यसि स॒त्यश्र॑वसि वा॒य्ये सुजा᳚ते॒, अश्व॑सूनृते ||3 || </td>
</tr>
<tr>
<td class='VargaColorType1'>अ॒भि ये त्वा᳚ विभावरि॒ स्तोमै᳚र्गृ॒ण‌न्ति॒ वह्न॑यः |<span class='RishiDevChandas'>{आत्रेयः सत्यश्रवाः | उषाः | पङ्क्तिः}</span><p>म॒घैर्म॑घोनि सु॒श्रियो॒ दाम᳚न्व‌न्तः सुरा॒तयः॒ सुजा᳚ते॒, अश्व॑सूनृते ||4 || </td>
</tr>
<tr>
<td class='VargaColorType1'>यच्चि॒द्धि ते᳚ ग॒णा, इ॒मे छ॒दय᳚‌न्ति म॒घत्त॑ये |<span class='RishiDevChandas'>{आत्रेयः सत्यश्रवाः | उषाः | पङ्क्तिः}</span><p>परि॑ चि॒द्वष्ट॑यो दधु॒र्दद॑तो॒ राधो॒, अह्र॑यं॒ सुजा᳚ते॒, अश्व॑सूनृते ||5 || </td>
</tr>
<tr>
<td class='VargaColorType2'>ऐषु॑ धा वी॒रव॒द्यश॒ उषो᳚ मघोनि सू॒रिषु॑ |<span class='RishiDevChandas'>{आत्रेयः सत्यश्रवाः | उषाः | पङ्क्तिः}</span><p>ये नो॒ राधां॒स्यह्र॑या म॒घवा᳚नो॒, अरा᳚सत॒ सुजा᳚ते॒, अश्व॑सूनृते ||6 || <span class='MantraNumbering'>वर्ग:22</span></td>
</tr>
<tr>
<td class='VargaColorType2'>तेभ्यो᳚ द्यु॒म्नं बृ॒हद्यश॒ उषो᳚ मघो॒न्या व॑ह |<span class='RishiDevChandas'>{आत्रेयः सत्यश्रवाः | उषाः | पङ्क्तिः}</span><p>ये नो॒ राधां॒स्यश्व्या᳚ ग॒व्या भज᳚‌न्त सू॒रयः॒ सुजा᳚ते॒, अश्व॑सूनृते ||7 || </td>
</tr>
<tr>
<td class='VargaColorType2'>उ॒त नो॒ गोम॑ती॒रिष॒ आ व॑हा दुहितर्दिवः |<span class='RishiDevChandas'>{आत्रेयः सत्यश्रवाः | उषाः | पङ्क्तिः}</span><p>सा॒कं सूर्य॑स्य र॒श्मिभिः॑ शु॒क्रैः शोच॑द्भिर॒र्चिभिः॒ सुजा᳚ते॒, अश्व॑सूनृते ||8 || </td>
</tr>
<tr>
<td class='VargaColorType2'>व्यु॑च्छा दुहितर्दिवो॒ मा चि॒रं त॑नुथा॒, अपः॑ |<span class='RishiDevChandas'>{आत्रेयः सत्यश्रवाः | उषाः | पङ्क्तिः}</span><p>नेत्‌ त्वा᳚ स्ते॒नं यथा᳚ रि॒पुं तपा᳚ति॒ सूरो᳚, अ॒र्चिषा॒ सुजा᳚ते॒, अश्व॑सूनृते ||9 || </td>
</tr>
<tr>
<td class='VargaColorType2'>ए॒ताव॒द्वेदु॑ष॒स्त्वं भूयो᳚ वा॒ दातु॑मर्हसि |<span class='RishiDevChandas'>{आत्रेयः सत्यश्रवाः | उषाः | पङ्क्तिः}</span><p>या स्तो॒तृभ्यो᳚ विभावर्यु॒च्छ‌न्ती॒ न प्र॒मीय॑से॒ सुजा᳚ते॒, अश्व॑सूनृते ||10 || </td>
</tr>
<tr>
<td class='SuktaLabel'>[72] द्युतद्यामानमिति षडृचस्य सूक्तस्यात्रेयःसत्यश्रवाउषास्त्रिष्टुप् |<span class='MantraNumbering'>{मंडल:5, अनुवाक:6, सूक्त:8}{अष्टक:4, अध्याय:4}</span>
</td>
</tr>
<tr>
<td class='VargaColorType1'>द्यु॒तद्या᳚मानं बृह॒तीमृ॒तेन॑ ऋ॒ताव॑रीमरु॒णप्सुं᳚ विभा॒तीम् |<span class='RishiDevChandas'>{आत्रेयः सत्यश्रवाः | उषाः | त्रिष्टुप्}</span><p>दे॒वीमु॒षसं॒ स्व॑रा॒वह᳚‌न्तीं॒ प्रति॒ विप्रा᳚सो म॒तिभि॑र्जर‌न्ते ||1 || <span class='MantraNumbering'>वर्ग:23</span></td>
</tr>
<tr>
<td class='VargaColorType1'>ए॒षा जनं᳚ दर्श॒ता बो॒धय᳚‌न्ती सु॒गान्प॒थः कृ᳚ण्व॒ती या॒त्यग्रे᳚ |<span class='RishiDevChandas'>{आत्रेयः सत्यश्रवाः | उषाः | त्रिष्टुप्}</span><p>बृ॒ह॒द्र॒था बृ॑ह॒ती वि॑श्वमि॒न्वोषा ज्योति᳚र्यच्छ॒त्यग्रे॒, अह्ना᳚म् ||2 || </td>
</tr>
<tr>
<td class='VargaColorType1'>ए॒षा गोभि॑ररु॒णेभि᳚र्युजा॒नास्रे᳚ध‌न्ती र॒यिमप्रा᳚यु चक्रे |<span class='RishiDevChandas'>{आत्रेयः सत्यश्रवाः | उषाः | त्रिष्टुप्}</span><p>प॒थो रद᳚‌न्ती सुवि॒ताय॑ दे॒वी पु॑रुष्टु॒ता वि॒श्ववा᳚रा॒ वि भा᳚ति ||3 || </td>
</tr>
<tr>
<td class='VargaColorType1'>ए॒षा व्ये᳚नी भवति द्वि॒बर्हा᳚, आविष्कृण्वा॒ना त॒न्वं᳚ पु॒रस्ता᳚त् |<span class='RishiDevChandas'>{आत्रेयः सत्यश्रवाः | उषाः | त्रिष्टुप्}</span><p>ऋ॒तस्य॒ प‌न्था॒मन्वे᳚ति सा॒धु प्र॑जान॒तीव॒ न दिशो᳚ मिनाति ||4 || </td>
</tr>
<tr>
<td class='VargaColorType1'>ए॒षा शु॒भ्रा न त॒न्वो᳚ विदा॒नोर्ध्वेव॑ स्ना॒ती दृ॒शये᳚ नो, अस्थात् |<span class='RishiDevChandas'>{आत्रेयः सत्यश्रवाः | उषाः | त्रिष्टुप्}</span><p>अप॒ द्वेषो॒ बाध॑माना॒ तमां᳚स्यु॒षा दि॒वो दु॑हि॒ता ज्योति॒षागा᳚त् ||5 || </td>
</tr>
<tr>
<td class='VargaColorType1'>ए॒षा प्र॑ती॒ची दु॑हि॒ता दि॒वो नॄन्योषे᳚व भ॒द्रा नि रि॑णीते॒, अप्सः॑ |<span class='RishiDevChandas'>{आत्रेयः सत्यश्रवाः | उषाः | त्रिष्टुप्}</span><p>व्यू॒र्ण्व॒ती दा॒शुषे॒ वार्या᳚णि॒ पुन॒र्ज्योति᳚र्युव॒तिः पू॒र्वथा᳚कः ||6 || </td>
</tr>
<tr>
<td class='SuktaLabel'>[73] युंजतेमनइति पंचर्चस्य सूक्तस्यात्रेयः श्यावाश्वः सविताजगती |<span class='MantraNumbering'>{मंडल:5, अनुवाक:6, सूक्त:9}{अष्टक:4, अध्याय:4}</span>
</td>
</tr>
<tr>
<td class='VargaColorType2'>युं॒जते॒ मन॑ उ॒त युं᳚जते॒ धियो॒ विप्रा॒ विप्र॑स्य बृह॒तो वि॑प॒श्चितः॑ |<span class='RishiDevChandas'>{आत्रेयः श्यावाश्वः | सविता | जगती}</span><p>वि होत्रा᳚ दधे वयुना॒विदेक॒ इन्म॒ही दे॒वस्य॑ सवि॒तुः परि॑ष्टुतिः ||1 || <span class='MantraNumbering'>वर्ग:24</span></td>
</tr>
<tr>
<td class='VargaColorType2'>विश्वा᳚ रू॒पाणि॒ प्रति॑ मुंचते क॒विः प्रासा᳚वीद्भ॒द्रं द्वि॒पदे॒ चतु॑ष्पदे |<span class='RishiDevChandas'>{आत्रेयः श्यावाश्वः | सविता | जगती}</span><p>वि नाक॑मख्यत्सवि॒ता वरे॒ण्योऽनु॑ प्र॒याण॑मु॒षसो॒ वि रा᳚जति ||2 || </td>
</tr>
<tr>
<td class='VargaColorType2'>यस्य॑ प्र॒याण॒मन्व॒न्य इद्य॒युर्दे॒वा दे॒वस्य॑ महि॒मान॒मोज॑सा |<span class='RishiDevChandas'>{आत्रेयः श्यावाश्वः | सविता | जगती}</span><p>यः पार्थि॑वानि विम॒मे स एत॑शो॒ रजां᳚सि दे॒वः स॑वि॒ता म॑हित्व॒ना ||3 || </td>
</tr>
<tr>
<td class='VargaColorType2'>उ॒त या᳚सि सवित॒स्त्रीणि॑ रोच॒नोत सूर्य॑स्य र॒श्मिभिः॒ समु॑च्यसि |<span class='RishiDevChandas'>{आत्रेयः श्यावाश्वः | सविता | जगती}</span><p>उ॒त रात्री᳚मुभ॒यतः॒ परी᳚यस उ॒त मि॒त्रो भ॑वसि देव॒ धर्म॑भिः ||4 || </td>
</tr>
<tr>
<td class='VargaColorType2'>उ॒तेशि॑षे प्रस॒वस्य॒ त्वमेक॒ इदु॒त पू॒षा भ॑वसि देव॒ याम॑भिः |<span class='RishiDevChandas'>{आत्रेयः श्यावाश्वः | सविता | जगती}</span><p>उ॒तेदं विश्वं॒ भुव॑नं॒ वि रा᳚जसि श्या॒वाश्व॑स्ते सवितः॒ स्तोम॑मानशे ||5 || </td>
</tr>
<tr>
<td class='SuktaLabel'>[74] तत्सवितुरिति नवर्चस्य सूक्तस्यात्रेयःश्यावाश्वः सवितागायत्री आद्यानुष्टुप् |<span class='MantraNumbering'>{मंडल:5, अनुवाक:6, सूक्त:10}{अष्टक:4, अध्याय:4}</span>
</td>
</tr>
<tr>
<td class='VargaColorType1'>तत्स॑वि॒तुर्वृ॑णीमहे व॒यं दे॒वस्य॒ भोज॑नम् |<span class='RishiDevChandas'>{आत्रेयः श्यावाश्वः | सविता | अनुष्टुप्}</span><p>श्रेष्ठं᳚ सर्व॒धात॑मं॒ तुरं॒ भग॑स्य धीमहि ||1 || <span class='MantraNumbering'>वर्ग:25</span></td>
</tr>
<tr>
<td class='VargaColorType1'>अस्य॒ हि स्वय॑शस्तरं सवि॒तुः कच्च॒न प्रि॒यम् |<span class='RishiDevChandas'>{आत्रेयः श्यावाश्वः | सविता | गायत्री}</span><p>न मि॒न‌न्ति॑ स्व॒राज्य᳚म् ||2 || </td>
</tr>
<tr>
<td class='VargaColorType1'>स हि रत्ना᳚नि दा॒शुषे᳚ सु॒वाति॑ सवि॒ता भगः॑ |<span class='RishiDevChandas'>{आत्रेयः श्यावाश्वः | सविता | गायत्री}</span><p>तं भा॒गं चि॒त्रमी᳚महे ||3 || </td>
</tr>
<tr>
<td class='VargaColorType1'>अ॒द्या नो᳚ देव सवितः प्र॒जाव॑त्सावीः॒ सौभ॑गम् |<span class='RishiDevChandas'>{आत्रेयः श्यावाश्वः | सविता | गायत्री}</span><p>परा᳚ दु॒ष्ष्वप्न्यं᳚ सुव ||4 || </td>
</tr>
<tr>
<td class='VargaColorType1'>विश्वा᳚नि देव सवितर्दुरि॒तानि॒ परा᳚ सुव |<span class='RishiDevChandas'>{आत्रेयः श्यावाश्वः | सविता | गायत्री}</span><p>यद्भ॒द्रं तन्न॒ आ सु॑व ||5 || </td>
</tr>
<tr>
<td class='VargaColorType2'>अना᳚गसो॒, अदि॑तये दे॒वस्य॑ सवि॒तुः स॒वे |<span class='RishiDevChandas'>{आत्रेयः श्यावाश्वः | सविता | गायत्री}</span><p>विश्वा᳚ वा॒मानि॑ धीमहि ||6 || <span class='MantraNumbering'>वर्ग:26</span></td>
</tr>
<tr>
<td class='VargaColorType2'>आ वि॒श्वदे᳚वं॒ सत्प॑तिं सू॒क्तैर॒द्या वृ॑णीमहे |<span class='RishiDevChandas'>{आत्रेयः श्यावाश्वः | सविता | गायत्री}</span><p>स॒त्यस॑वं सवि॒तार᳚म् ||7 || </td>
</tr>
<tr>
<td class='VargaColorType2'>य इ॒मे, उ॒भे, अह॑नी पु॒र एत्यप्र॑युच्छन् |<span class='RishiDevChandas'>{आत्रेयः श्यावाश्वः | सविता | गायत्री}</span><p>स्वा॒धीर्दे॒वः स॑वि॒ता ||8 || </td>
</tr>
<tr>
<td class='VargaColorType2'>य इ॒मा विश्वा᳚ जा॒तान्या᳚श्रा॒वय॑ति॒ श्लोके᳚न |<span class='RishiDevChandas'>{आत्रेयः श्यावाश्वः | सविता | गायत्री}</span><p>प्र च॑ सु॒वाति॑ सवि॒ता ||9 || </td>
</tr>
<tr>
<td class='SuktaLabel'>[75] अच्छावदेति दशर्चस्य सूक्तस्य भौमोत्रिः पर्जन्यस्त्रिष्टुप्‌ द्वितीयादितिस्रोजगत्यो नवम्यनुष्टुप् |<span class='MantraNumbering'>{मंडल:5, अनुवाक:6, सूक्त:11}{अष्टक:4, अध्याय:4}</span>
</td>
</tr>
<tr>
<td class='VargaColorType1'>अच्छा᳚ वद त॒वसं᳚ गी॒र्भिरा॒भिः स्तु॒हि प॒र्जन्यं॒ नम॒सा वि॑वास |<span class='RishiDevChandas'>{भौमोत्रिः | पर्जन्यः | त्रिष्टुप्}</span><p>कनि॑क्रदद्वृष॒भो जी॒रदा᳚नू॒ रेतो᳚ दधा॒त्योष॑धीषु॒ गर्भ᳚म् ||1 || <span class='MantraNumbering'>वर्ग:27</span></td>
</tr>
<tr>
<td class='VargaColorType1'>वि वृ॒क्षान्ह᳚‌न्त्यु॒त ह᳚‌न्ति र॒क्षसो॒ विश्वं᳚ बिभाय॒ भुव॑नं म॒हाव॑धात् |<span class='RishiDevChandas'>{भौमोत्रिः | पर्जन्यः | जगती}</span><p>उ॒ताना᳚गा, ईषते॒ वृष्ण्या᳚वतो॒ यत्प॒र्जन्यः॑ स्त॒नय॒न्ह‌न्ति॑ दु॒ष्कृतः॑ ||2 || </td>
</tr>
<tr>
<td class='VargaColorType1'>र॒थीव॒ कश॒याश्वाँ᳚, अभिक्षि॒पन्ना॒विर्दू॒तान्‌ कृ॑णुते व॒र्ष्या॒३॑(आँ॒) अह॑ |<span class='RishiDevChandas'>{भौमोत्रिः | पर्जन्यः | जगती}</span><p>दू॒रात्सिं॒हस्य॑ स्त॒नथा॒, उदी᳚रते॒ यत्प॒र्जन्यः॑ कृणु॒ते व॒र्ष्य१॑(अं॒) नभः॑ ||3 || </td>
</tr>
<tr>
<td class='VargaColorType1'>प्र वाता॒ वा‌न्ति॑ प॒तय᳚‌न्ति वि॒द्युत॒ उदोष॑धी॒र्जिह॑ते॒ पिन्व॑ते॒ स्वः॑ |<span class='RishiDevChandas'>{भौमोत्रिः | पर्जन्यः | जगती}</span><p>इरा॒ विश्व॑स्मै॒ भुव॑नाय जायते॒ यत्प॒र्जन्यः॑ पृथि॒वीं रेत॒साव॑ति ||4 || </td>
</tr>
<tr>
<td class='VargaColorType1'>यस्य᳚ व्र॒ते पृ॑थि॒वी नन्न॑मीति॒ यस्य᳚ व्र॒ते श॒फव॒ज्जर्भु॑रीति |<span class='RishiDevChandas'>{भौमोत्रिः | पर्जन्यः | त्रिष्टुप्}</span><p>यस्य᳚ व्र॒त ओष॑धीर्वि॒श्वरू᳚पाः॒ स नः॑ पर्जन्य॒ महि॒ शर्म॑ यच्छ ||5 || </td>
</tr>
<tr>
<td class='VargaColorType2'>दि॒वो नो᳚ वृ॒ष्टिं म॑रुतो ररीध्वं॒ प्र पि᳚न्वत॒ वृष्णो॒, अश्व॑स्य॒ धाराः᳚ |<span class='RishiDevChandas'>{भौमोत्रिः | पर्जन्यः | जगती}</span><p>अ॒र्वाङे॒तेन॑ स्तनयि॒त्नुनेह्य॒पो नि॑षिं॒चन्नसु॑रः पि॒ता नः॑ ||6 || <span class='MantraNumbering'>वर्ग:28</span></td>
</tr>
<tr>
<td class='VargaColorType2'>अ॒भि क्र᳚‌न्द स्त॒नय॒ गर्भ॒मा धा᳚, उद॒न्वता॒ परि॑ दीया॒ रथे᳚न |<span class='RishiDevChandas'>{भौमोत्रिः | पर्जन्यः | त्रिष्टुप्}</span><p>दृतिं॒ सु क॑र्ष॒ विषि॑तं॒ न्यं᳚चं स॒मा भ॑व‌न्तू॒द्वतो᳚ निपा॒दाः ||7 || </td>
</tr>
<tr>
<td class='VargaColorType2'>म॒हा‌न्तं॒ कोश॒मुद॑चा॒ नि षिं᳚च॒ स्य‌न्द᳚‌न्तां कु॒ल्या विषि॑ताः पु॒रस्ता᳚त् |<span class='RishiDevChandas'>{भौमोत्रिः | पर्जन्यः | त्रिष्टुप्}</span><p>घृ॒तेन॒ द्यावा᳚पृथि॒वी व्यु᳚‌न्धि सुप्रपा॒णं भ॑वत्व॒घ्न्याभ्यः॑ ||8 || </td>
</tr>
<tr>
<td class='VargaColorType2'>यत्प॑र्जन्य॒ कनि॑क्रदत्स्त॒नय॒न्हंसि॑ दु॒ष्कृतः॑ |<span class='RishiDevChandas'>{भौमोत्रिः | पर्जन्यः | अनुष्टुप्}</span><p>प्रती॒दं विश्वं᳚ मोदते॒ यत्किं च॑ पृथि॒व्यामधि॑ ||9 || </td>
</tr>
<tr>
<td class='VargaColorType2'>अव॑र्षीर्व॒र्षमुदु॒ षू गृ॑भा॒याऽक॒र्धन्वा॒न्यत्ये᳚त॒वा, उ॑ |<span class='RishiDevChandas'>{भौमोत्रिः | पर्जन्यः | त्रिष्टुप्}</span><p>अजी᳚जन॒ ओष॑धी॒र्भोज॑नाय॒ कमु॒त प्र॒जाभ्यो᳚ऽविदो मनी॒षाम् ||10 || </td>
</tr>
<tr>
<td class='SuktaLabel'>[76] बळित्थेति तृचस्य सूक्तस्य भौमोत्रिःपृथिव्यनुष्टुप् |<span class='MantraNumbering'>{मंडल:5, अनुवाक:6, सूक्त:12}{अष्टक:4, अध्याय:4}</span>
</td>
</tr>
<tr>
<td class='VargaColorType1'>बळि॒त्था पर्व॑तानां खि॒द्रं बि॑भर्षि पृथिवि |<span class='RishiDevChandas'>{भौमोत्रिः | पृथिवी | अनुष्टुप्}</span><p>प्र या भूमिं᳚ प्रवत्वति म॒ह्ना जि॒नोषि॑ महिनि ||1 || <span class='MantraNumbering'>वर्ग:29</span></td>
</tr>
<tr>
<td class='VargaColorType1'>स्तोमा᳚सस्त्वा विचारिणि॒ प्रति॑ ष्टोभ‌न्त्य॒क्तुभिः॑ |<span class='RishiDevChandas'>{भौमोत्रिः | पृथिवी | अनुष्टुप्}</span><p>प्र या वाजं॒ न हेष᳚‌न्तं पे॒रुमस्य॑स्यर्जुनि ||2 || </td>
</tr>
<tr>
<td class='VargaColorType1'>दृ॒ळ्हा चि॒द्या वन॒स्पती᳚न्‌ क्ष्म॒या दर्ध॒र्ष्योज॑सा |<span class='RishiDevChandas'>{भौमोत्रिः | पृथिवी | अनुष्टुप्}</span><p>यत्ते᳚, अ॒भ्रस्य॑ वि॒द्युतो᳚ दि॒वो वर्ष᳚‌न्ति वृ॒ष्टयः॑ ||3 || </td>
</tr>
<tr>
<td class='SuktaLabel'>[77] प्रसम्राजइत्यष्टर्चस्य सूक्तस्य भौमोत्रिर्वरुणत्रिष्टुप् |<span class='MantraNumbering'>{मंडल:5, अनुवाक:6, सूक्त:13}{अष्टक:4, अध्याय:4}</span>
</td>
</tr>
<tr>
<td class='VargaColorType2'>प्र स॒म्राजे᳚ बृ॒हद॑र्चा गभी॒रं ब्रह्म॑ प्रि॒यं वरु॑णाय श्रु॒ताय॑ |<span class='RishiDevChandas'>{भौमोत्रिः | वरुणः | त्रिष्टुप्}</span><p>वि यो ज॒घान॑ शमि॒तेव॒ चर्मो᳚प॒स्तिरे᳚ पृथि॒वीं सूर्या᳚य ||1 || <span class='MantraNumbering'>वर्ग:30</span></td>
</tr>
<tr>
<td class='VargaColorType2'>वने᳚षु॒ व्य१॑(अ॒)‌न्तरि॑क्षं ततान॒ वाज॒मर्व॑त्सु॒ पय॑ उ॒स्रिया᳚सु |<span class='RishiDevChandas'>{भौमोत्रिः | वरुणः | त्रिष्टुप्}</span><p>हृ॒त्सु क्रतुं॒ वरु॑णो, अ॒प्स्व१॑(अ॒)ग्निं दि॒वि सूर्य॑मदधा॒त्सोम॒मद्रौ᳚ ||2 || </td>
</tr>
<tr>
<td class='VargaColorType2'>नी॒चीन॑बारं॒ वरु॑णः॒ कव᳚‌न्धं॒ प्र स॑सर्ज॒ रोद॑सी, अ॒‌न्तरि॑क्षम् |<span class='RishiDevChandas'>{भौमोत्रिः | वरुणः | त्रिष्टुप्}</span><p>तेन॒ विश्व॑स्य॒ भुव॑नस्य॒ राजा॒ यवं॒ न वृ॒ष्टिर्व्यु॑नत्ति॒ भूम॑ ||3 || </td>
</tr>
<tr>
<td class='VargaColorType2'>उ॒नत्ति॒ भूमिं᳚ पृथि॒वीमु॒त द्यां य॒दा दु॒ग्धं वरु॑णो॒ वष्ट्यादित् |<span class='RishiDevChandas'>{भौमोत्रिः | वरुणः | त्रिष्टुप्}</span><p>सम॒भ्रेण॑ वसत॒ पर्व॑तासस्तविषी॒य‌न्तः॑ श्रथय‌न्त वी॒राः ||4 || </td>
</tr>
<tr>
<td class='VargaColorType2'>इ॒मामू॒ ष्वा᳚सु॒रस्य॑ श्रु॒तस्य॑ म॒हीं मा॒यां वरु॑णस्य॒ प्र वो᳚चम् |<span class='RishiDevChandas'>{भौमोत्रिः | वरुणः | त्रिष्टुप्}</span><p>माने᳚नेव तस्थि॒वाँ, अ॒‌न्तरि॑क्षे॒ वि यो म॒मे पृ॑थि॒वीं सूर्ये᳚ण ||5 || </td>
</tr>
<tr>
<td class='VargaColorType1'>इ॒मामू॒ नु क॒वित॑मस्य मा॒यां म॒हीं दे॒वस्य॒ नकि॒रा द॑धर्ष |<span class='RishiDevChandas'>{भौमोत्रिः | वरुणः | त्रिष्टुप्}</span><p>एकं॒ यदु॒द्ना न पृ॒ण‌न्त्येनी᳚रासिं॒च‌न्ती᳚र॒वन॑यः समु॒द्रम् ||6 || <span class='MantraNumbering'>वर्ग:31</span></td>
</tr>
<tr>
<td class='VargaColorType1'>अ॒र्य॒म्यं᳚ वरुण मि॒त्र्यं᳚ वा॒ सखा᳚यं वा॒ सद॒मिद्भ्रात॑रं वा |<span class='RishiDevChandas'>{भौमोत्रिः | वरुणः | त्रिष्टुप्}</span><p>वे॒शं वा॒ नित्यं᳚ वरु॒णार॑णं वा॒ यत्सी॒माग॑श्चकृ॒मा शि॒श्रथ॒स्तत् ||7 || </td>
</tr>
<tr>
<td class='VargaColorType1'>कि॒त॒वासो॒ यद्रि॑रि॒पुर्न दी॒वि यद्वा᳚ घा स॒त्यमु॒त यन्न वि॒द्म |<span class='RishiDevChandas'>{भौमोत्रिः | वरुणः | त्रिष्टुप्}</span><p>सर्वा॒ ता वि ष्य॑ शिथि॒रेव॑ दे॒वाधा᳚ ते स्याम वरुण प्रि॒यासः॑ ||8 || </td>
</tr>
<tr>
<td class='SuktaLabel'>[78] इंद्राग्नीयमिति षडृचस्य सूक्तस्य भौमोत्रिरिंद्राग्न्यनुष्टुप् अंत्याविराट्‌पूर्वापंक्त्युत्तरावा |<span class='MantraNumbering'>{मंडल:5, अनुवाक:6, सूक्त:14}{अष्टक:4, अध्याय:4}</span>
</td>
</tr>
<tr>
<td class='VargaColorType2'>इ‌न्द्रा᳚ग्नी॒ यमव॑थ उ॒भा वाजे᳚षु॒ मर्त्य᳚म् |<span class='RishiDevChandas'>{भौमोत्रिः | इन्द्राग्नी | अनुष्टुप्}</span><p>दृ॒ळ्हा चि॒त्स प्र भे᳚दति द्यु॒म्ना वाणी᳚रिव त्रि॒तः ||1 || <span class='MantraNumbering'>वर्ग:32</span></td>
</tr>
<tr>
<td class='VargaColorType2'>या पृत॑नासु दु॒ष्टरा॒ या वाजे᳚षु श्र॒वाय्या᳚ |<span class='RishiDevChandas'>{भौमोत्रिः | इन्द्राग्नी | अनुष्टुप्}</span><p>या पंच॑ चर्ष॒णीर॒भी᳚‌न्द्रा॒ग्नी ता ह॑वामहे ||2 || </td>
</tr>
<tr>
<td class='VargaColorType2'>तयो॒रिदम॑व॒च्छव॑स्ति॒ग्मा दि॒द्युन्म॒घोनोः᳚ |<span class='RishiDevChandas'>{भौमोत्रिः | इन्द्राग्नी | अनुष्टुप्}</span><p>प्रति॒ द्रुणा॒ गभ॑स्त्यो॒र्गवां᳚ वृत्र॒घ्न एष॑ते ||3 || </td>
</tr>
<tr>
<td class='VargaColorType2'>ता वा॒मेषे॒ रथा᳚नामि‌न्द्रा॒ग्नी ह॑वामहे |<span class='RishiDevChandas'>{भौमोत्रिः | इन्द्राग्नी | अनुष्टुप्}</span><p>पती᳚ तु॒रस्य॒ राध॑सो वि॒द्वांसा॒ गिर्व॑णस्तमा ||4 || </td>
</tr>
<tr>
<td class='VargaColorType2'>ता वृ॒ध‌न्ता॒वनु॒ द्यून्मर्ता᳚य दे॒वाव॒दभा᳚ |<span class='RishiDevChandas'>{भौमोत्रिः | इन्द्राग्नी | अनुष्टुप्}</span><p>अर्ह᳚‌न्ता चित्पु॒रो द॒धेंऽशे᳚व दे॒वावर्व॑ते ||5 || </td>
</tr>
<tr>
<td class='VargaColorType2'>ए॒वे‌न्द्रा॒ग्निभ्या॒महा᳚वि ह॒व्यं शू॒ष्यं᳚ घृ॒तं न पू॒तमद्रि॑भिः |<span class='RishiDevChandas'>{भौमोत्रिः | इन्द्राग्नी | १/२:विराट् २/२:पङ्क्तिः}</span><p>ता सू॒रिषु॒ श्रवो᳚ बृ॒हद्र॒यिं गृ॒णत्सु॑ दिधृत॒मिषं᳚ गृ॒णत्सु॑ दिधृतम् ||6 || </td>
</tr>
<tr>
<td class='SuktaLabel'>[79] प्रवोमहइति नवर्चस्य सूक्तस्यात्रेय एवयामरुन्मरुतोतिजगती |<span class='MantraNumbering'>{मंडल:5, अनुवाक:6, सूक्त:15}{अष्टक:4, अध्याय:4}</span>
</td>
</tr>
<tr>
<td class='VargaColorType1'>प्र वो᳚ म॒हे म॒तयो᳚ य‌न्तु॒ विष्ण॑वे म॒रुत्व॑ते गिरि॒जा, ए᳚व॒याम॑रुत् |<span class='RishiDevChandas'>{एवयामरुदात्रेयः | मरुतः | अतिजगती}</span><p>प्र शर्धा᳚य॒ प्रय॑ज्यवे सुखा॒दये᳚ त॒वसे᳚ भ॒‌न्ददि॑ष्टये॒ धुनि᳚व्रताय॒ शव॑से ||1 || <span class='MantraNumbering'>वर्ग:33</span></td>
</tr>
<tr>
<td class='VargaColorType1'>प्र ये जा॒ता म॑हि॒ना ये च॒ नु स्व॒यं प्र वि॒द्मना᳚ ब्रु॒वत॑ एव॒याम॑रुत् |<span class='RishiDevChandas'>{एवयामरुदात्रेयः | मरुतः | अतिजगती}</span><p>क्रत्वा॒ तद्वो᳚ मरुतो॒ नाधृषे॒ शवो᳚ दा॒ना म॒ह्ना तदे᳚षा॒मधृ॑ष्टासो॒ नाद्र॑यः ||2 || </td>
</tr>
<tr>
<td class='VargaColorType1'>प्र ये दि॒वो बृ॑ह॒तः शृ᳚ण्वि॒रे गि॒रा सु॒शुक्वा᳚नः सु॒भ्व॑ एव॒याम॑रुत् |<span class='RishiDevChandas'>{एवयामरुदात्रेयः | मरुतः | अतिजगती}</span><p>न येषा॒मिरी᳚ स॒धस्थ॒ ईष्ट॒ आँ, अ॒ग्नयो॒ न स्ववि॑द्युतः॒ प्र स्य॒‌न्द्रासो॒ धुनी᳚नाम् ||3 || </td>
</tr>
<tr>
<td class='VargaColorType1'>स च॑क्रमे मह॒तो निरु॑रुक्र॒मः स॑मा॒नस्मा॒त्सद॑स एव॒याम॑रुत् |<span class='RishiDevChandas'>{एवयामरुदात्रेयः | मरुतः | अतिजगती}</span><p>य॒दायु॑क्त॒ त्मना॒ स्वादधि॒ ष्णुभि॒र्विष्प॑र्धसो॒ विम॑हसो॒ जिगा᳚ति॒ शेवृ॑धो॒ नृभिः॑ ||4 || </td>
</tr>
<tr>
<td class='VargaColorType1'>स्व॒नो न वोऽम॑वान्‌ रेजय॒द्वृषा᳚ त्वे॒षो य॒यिस्त॑वि॒ष ए᳚व॒याम॑रुत् |<span class='RishiDevChandas'>{एवयामरुदात्रेयः | मरुतः | अतिजगती}</span><p>येना॒ सह᳚‌न्त ऋं॒जत॒ स्वरो᳚चिषः॒ स्थार॑श्मानो हिर॒ण्ययाः᳚ स्वायु॒धास॑ इ॒ष्मिणः॑ ||5 || </td>
</tr>
<tr>
<td class='VargaColorType2'>अ॒पा॒रो वो᳚ महि॒मा वृ॑द्धशवसस्त्वे॒षं शवो᳚ऽवत्वेव॒याम॑रुत् |<span class='RishiDevChandas'>{एवयामरुदात्रेयः | मरुतः | अतिजगती}</span><p>स्थाता᳚रो॒ हि प्रसि॑तौ सं॒दृशि॒ स्थन॒ ते न॑ उरुष्यता नि॒दः शु॑शु॒क्वांसो॒ नाग्नयः॑ ||6 || <span class='MantraNumbering'>वर्ग:34</span></td>
</tr>
<tr>
<td class='VargaColorType2'>ते रु॒द्रासः॒ सुम॑खा, अ॒ग्नयो᳚ यथा तुविद्यु॒म्ना, अ॑व‌न्त्वेव॒याम॑रुत् |<span class='RishiDevChandas'>{एवयामरुदात्रेयः | मरुतः | अतिजगती}</span><p>दी॒र्घं पृ॒थु प॑प्रथे॒ सद्म॒ पार्थि॑वं॒ येषा॒मज्मे॒ष्वा म॒हः शर्धां॒स्यद्भु॑तैनसाम् ||7 || </td>
</tr>
<tr>
<td class='VargaColorType2'>अ॒द्वे॒षो नो᳚ मरुतो गा॒तुमेत॑न॒ श्रोता॒ हवं᳚ जरि॒तुरे᳚व॒याम॑रुत् |<span class='RishiDevChandas'>{एवयामरुदात्रेयः | मरुतः | अतिजगती}</span><p>विष्णो᳚र्म॒हः स॑मन्यवो युयोतन॒ स्मद्र॒थ्यो॒३॑(ओ॒) न दं॒सनाप॒ द्वेषां᳚सि सनु॒तः ||8 || </td>
</tr>
<tr>
<td class='VargaColorType2'>ग‌न्ता᳚ नो य॒ज्ञं य॑ज्ञियाः सु॒शमि॒ श्रोता॒ हव॑मर॒क्ष ए᳚व॒याम॑रुत् |<span class='RishiDevChandas'>{एवयामरुदात्रेयः | मरुतः | अतिजगती}</span><p>ज्येष्ठा᳚सो॒ न पर्व॑तासो॒ व्यो᳚मनि यू॒यं तस्य॑ प्रचेतसः॒ स्यात॑ दु॒र्धर्त॑वो नि॒दः ||9 || </td>
</tr>
<tr>
<td class='SuktaLabel'>[80] त्वंह्यग्नइति त्रयोदशर्चस्य सूक्तस्य बार्हस्पत्योभरद्वाजोऽग्निस्त्रिष्टुप् |<span class='MantraNumbering'>{मंडल:6, अनुवाक:1, सूक्त:1}{अष्टक:4, अध्याय:4}</span>
</td>
</tr>
<tr>
<td class='VargaColorType1'>त्वं ह्य॑ग्ने प्रथ॒मो म॒नोता॒स्या धि॒यो, अभ॑वो दस्म॒ होता᳚ |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>त्वं सीं᳚ वृषन्नकृणोर्दु॒ष्टरी᳚तु॒ सहो॒ विश्व॑स्मै॒ सह॑से॒ सह॑ध्यै ||1 || <span class='MantraNumbering'>वर्ग:35</span></td>
</tr>
<tr>
<td class='VargaColorType1'>अधा॒ होता॒ न्य॑सीदो॒ यजी᳚यानि॒ळस्प॒द इ॒षय॒न्नीड्यः॒ सन् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>तं त्वा॒ नरः॑ प्रथ॒मं दे᳚व॒य‌न्तो᳚ म॒हो रा॒ये चि॒तय᳚‌न्तो॒, अनु॑ ग्मन् ||2 || </td>
</tr>
<tr>
<td class='VargaColorType1'>वृ॒तेव॒ य‌न्तं᳚ ब॒हुभि᳚र्वस॒व्यै॒३॑(ऐ॒)स्त्वे र॒यिं जा᳚गृ॒वांसो॒, अनु॑ ग्मन् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>रुश᳚‌न्तम॒ग्निं द॑र्श॒तं बृ॒ह‌न्तं᳚ व॒पाव᳚‌न्तं वि॒श्वहा᳚ दीदि॒वांस᳚म् ||3 || </td>
</tr>
<tr>
<td class='VargaColorType1'>प॒दं दे॒वस्य॒ नम॑सा॒ व्य‌न्तः॑ श्रव॒स्यवः॒ श्रव॑ आप॒न्नमृ॑क्तम् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>नामा᳚नि चिद्दधिरे य॒ज्ञिया᳚नि भ॒द्रायां᳚ ते रणय‌न्त॒ संदृ॑ष्टौ ||4 || </td>
</tr>
<tr>
<td class='VargaColorType1'>त्वां व॑र्ध‌न्ति क्षि॒तयः॑ पृथि॒व्यां त्वां राय॑ उ॒भया᳚सो॒ जना᳚नाम् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>त्वं त्रा॒ता त॑रणे॒ चेत्यो᳚ भूः पि॒ता मा॒ता सद॒मिन्मानु॑षाणाम् ||5 || </td>
</tr>
<tr>
<td class='VargaColorType2'>स॒प॒र्येण्यः॒ स प्रि॒यो वि॒क्ष्व१॑(अ॒)ग्निर्होता᳚ म॒‌न्द्रो नि ष॑सादा॒ यजी᳚यान् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>तं त्वा᳚ व॒यं दम॒ आ दी᳚दि॒वांस॒मुप॑ ज्ञु॒बाधो॒ नम॑सा सदेम ||6 || <span class='MantraNumbering'>वर्ग:36</span></td>
</tr>
<tr>
<td class='VargaColorType2'>तं त्वा᳚ व॒यं सु॒ध्यो॒३॑(ओ॒) नव्य॑मग्ने सुम्ना॒यव॑ ईमहे देव॒य‌न्तः॑ |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>त्वं विशो᳚, अनयो॒ दीद्या᳚नो दि॒वो, अ॑ग्ने बृह॒ता रो᳚च॒नेन॑ ||7 || </td>
</tr>
<tr>
<td class='VargaColorType2'>वि॒शां क॒विं वि॒श्पतिं॒ शश्व॑तीनां नि॒तोश॑नं वृष॒भं च॑र्षणी॒नाम् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>प्रेती᳚षणिमि॒षय᳚‌न्तं पाव॒कं राज᳚‌न्तम॒ग्निं य॑ज॒तं र॑यी॒णाम् ||8 || </td>
</tr>
<tr>
<td class='VargaColorType2'>सो, अ॑ग्न ईजे शश॒मे च॒ मर्तो॒ यस्त॒ आन॑ट्स॒मिधा᳚ ह॒व्यदा᳚तिम् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>य आहु॑तिं॒ परि॒ वेदा॒ नमो᳚भि॒र्विश्वेत्स वा॒मा द॑धते॒ त्वोतः॑ ||9 || </td>
</tr>
<tr>
<td class='VargaColorType2'>अ॒स्मा, उ॑ ते॒ महि॑ म॒हे वि॑धेम॒ नमो᳚भिरग्ने स॒मिधो॒त ह॒व्यैः |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>वेदी᳚ सूनो सहसो गी॒र्भिरु॒क्थैरा ते᳚ भ॒द्रायां᳚ सुम॒तौ य॑तेम ||10 || </td>
</tr>
<tr>
<td class='VargaColorType2'>आ यस्त॒त‌न्थ॒ रोद॑सी॒ वि भा॒सा श्रवो᳚भिश्च श्रव॒स्य१॑(अ॒)स्तरु॑त्रः |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>बृ॒हद्भि॒र्वाजैः॒ स्थवि॑रेभिर॒स्मे रे॒वद्भि॑रग्ने वित॒रं वि भा᳚हि ||11 || </td>
</tr>
<tr>
<td class='VargaColorType2'>नृ॒वद्व॑सो॒ सद॒मिद्धे᳚ह्य॒स्मे भूरि॑ तो॒काय॒ तन॑याय प॒श्वः |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>पू॒र्वीरिषो᳚ बृह॒तीरा॒रे,अ॑घा, अ॒स्मे भ॒द्रा सौ᳚श्रव॒सानि॑ स‌न्तु ||12 || </td>
</tr>
<tr>
<td class='VargaColorType2'>पु॒रूण्य॑ग्ने पुरु॒धा त्वा॒या वसू᳚नि राजन्व॒सुता᳚ ते, अश्याम् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>पु॒रूणि॒ हि त्वे पु॑रुवार॒ स‌न्त्यग्ने॒ वसु॑ विध॒ते राज॑नि॒ त्वे ||13 || </td>
</tr>
<tr>
<td class='SuktaLabel'>[81] त्वंहिक्षैतवदित्येकादशर्चस्य सूक्तस्य बार्हस्पत्योभरद्वाजोऽग्निरनुष्टुबंत्याशक्वरी |<span class='MantraNumbering'>{मंडल:6, अनुवाक:1, सूक्त:2}{अष्टक:4, अध्याय:5}</span>
</td>
</tr>
<tr>
<td class='VargaColorType1'>त्वं हि क्षैत॑व॒द्यशोऽग्ने᳚ मि॒त्रो न पत्य॑से |<span class='RishiDevChandas'>{बार्हस्पत्यो भरद्वाजः | अग्निः | अनुष्टुप्}</span><p>त्वं वि॑चर्षणे॒ श्रवो॒ वसो᳚ पु॒ष्टिं न पु॑ष्यसि ||1 || <span class='MantraNumbering'>वर्ग:1</span></td>
</tr>
<tr>
<td class='VargaColorType1'>त्वां हि ष्मा᳚ चर्ष॒णयो᳚ य॒ज्ञेभि॑र्गी॒र्भिरीळ॑ते |<span class='RishiDevChandas'>{बार्हस्पत्यो भरद्वाजः | अग्निः | अनुष्टुप्}</span><p>त्वां वा॒जी या᳚त्यवृ॒को र॑ज॒स्तूर्वि॒श्वच॑र्षणिः ||2 || </td>
</tr>
<tr>
<td class='VargaColorType1'>स॒जोष॑स्त्वा दि॒वो नरो᳚ य॒ज्ञस्य॑ के॒तुमि᳚‌न्धते |<span class='RishiDevChandas'>{बार्हस्पत्यो भरद्वाजः | अग्निः | अनुष्टुप्}</span><p>यद्ध॒ स्य मानु॑षो॒ जनः॑ सुम्ना॒युर्जु॒ह्वे, अ॑ध्व॒रे ||3 || </td>
</tr>
<tr>
<td class='VargaColorType1'>ऋध॒द्यस्ते᳚ सु॒दान॑वे धि॒या मर्तः॑ श॒शम॑ते |<span class='RishiDevChandas'>{बार्हस्पत्यो भरद्वाजः | अग्निः | अनुष्टुप्}</span><p>ऊ॒ती ष बृ॑ह॒तो दि॒वो द्वि॒षो, अंहो॒ न त॑रति ||4 || </td>
</tr>
<tr>
<td class='VargaColorType1'>स॒मिधा॒ यस्त॒ आहु॑तिं॒ निशि॑तिं॒ मर्त्यो॒ नश॑त् |<span class='RishiDevChandas'>{बार्हस्पत्यो भरद्वाजः | अग्निः | अनुष्टुप्}</span><p>व॒याव᳚‌न्तं॒ स पु॑ष्यति॒ क्षय॑मग्ने श॒तायु॑षम् ||5 || </td>
</tr>
<tr>
<td class='VargaColorType2'>त्वे॒षस्ते᳚ धू॒म ऋ᳚ण्वति दि॒वि षंछु॒क्र आत॑तः |<span class='RishiDevChandas'>{बार्हस्पत्यो भरद्वाजः | अग्निः | अनुष्टुप्}</span><p>सूरो॒ न हि द्यु॒ता त्वं कृ॒पा पा᳚वक॒ रोच॑से ||6 || <span class='MantraNumbering'>वर्ग:2</span></td>
</tr>
<tr>
<td class='VargaColorType2'>अधा॒ हि वि॒क्ष्वीड्योऽसि॑ प्रि॒यो नो॒, अति॑थिः |<span class='RishiDevChandas'>{बार्हस्पत्यो भरद्वाजः | अग्निः | अनुष्टुप्}</span><p>र॒ण्वः पु॒री᳚व॒ जूर्यः॑ सू॒नुर्न त्र॑य॒याय्यः॑ ||7 || </td>
</tr>
<tr>
<td class='VargaColorType2'>क्रत्वा॒ हि द्रोणे᳚, अ॒ज्यसेऽग्ने᳚ वा॒जी न कृत्व्यः॑ |<span class='RishiDevChandas'>{बार्हस्पत्यो भरद्वाजः | अग्निः | अनुष्टुप्}</span><p>परि॑ज्मेव स्व॒धा गयोऽत्यो॒ न ह्वा॒र्यः शिशुः॑ ||8 || </td>
</tr>
<tr>
<td class='VargaColorType2'>त्वं त्या चि॒दच्यु॒ताग्ने᳚ प॒शुर्न यव॑से |<span class='RishiDevChandas'>{बार्हस्पत्यो भरद्वाजः | अग्निः | अनुष्टुप्}</span><p>धामा᳚ ह॒ यत्ते᳚, अजर॒ वना᳚ वृ॒श्च‌न्ति॒ शिक्व॑सः ||9 || </td>
</tr>
<tr>
<td class='VargaColorType2'>वेषि॒ ह्य॑ध्वरीय॒तामग्ने॒ होता॒ दमे᳚ वि॒शाम् |<span class='RishiDevChandas'>{बार्हस्पत्यो भरद्वाजः | अग्निः | अनुष्टुप्}</span><p>स॒मृधो᳚ विश्पते कृणु जु॒षस्व॑ ह॒व्यम᳚ङ्गिरः ||10 || </td>
</tr>
<tr>
<td class='VargaColorType2'>अच्छा᳚ नो मित्रमहो देव दे॒वानग्ने॒ वोचः॑ सुम॒तिं रोद॑स्योः |<span class='RishiDevChandas'>{बार्हस्पत्यो भरद्वाजः | अग्निः | शक्वरी}</span><p>वी॒हि स्व॒स्तिं सु॑क्षि॒तिं दि॒वो नॄ‌न्द्वि॒षो, अंहां᳚सि दुरि॒ता त॑रेम॒ ता त॑रेम॒ तवाव॑सा तरेम ||11 || </td>
</tr>
<tr>
<td class='SuktaLabel'>[82] अग्नेसक्षेषदित्यष्टर्चस्य सूक्तस्य बार्हस्पत्योभरद्वाजोऽग्निस्त्रिष्टुप् |<span class='MantraNumbering'>{मंडल:6, अनुवाक:1, सूक्त:3}{अष्टक:4, अध्याय:5}</span>
</td>
</tr>
<tr>
<td class='VargaColorType1'>अग्ने॒ स क्षे᳚षदृत॒पा, ऋ॑ते॒जा, उ॒रु ज्योति᳚र्नशते देव॒युष्टे᳚ |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>यं त्वं मि॒त्रेण॒ वरु॑णः स॒जोषा॒ देव॒ पासि॒ त्यज॑सा॒ मर्त॒मंहः॑ ||1 || <span class='MantraNumbering'>वर्ग:3</span></td>
</tr>
<tr>
<td class='VargaColorType1'>ई॒जे य॒ज्ञेभिः॑ शश॒मे शमी᳚भिरृ॒धद्वा᳚राया॒ग्नये᳚ ददाश |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>ए॒वा च॒न तं य॒शसा॒मजु॑ष्टि॒र्नांहो॒ मर्तं᳚ नशते॒ न प्रदृ॑प्तिः ||2 || </td>
</tr>
<tr>
<td class='VargaColorType1'>सूरो॒ न यस्य॑ दृश॒तिर॑रे॒पा भी॒मा यदेति॑ शुच॒तस्त॒ आ धीः |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>हेष॑स्वतः शु॒रुधो॒ नायम॒क्तोः कुत्रा᳚ चिद्र॒ण्वो व॑स॒तिर्व॑ने॒जाः ||3 || </td>
</tr>
<tr>
<td class='VargaColorType1'>ति॒ग्मं चि॒देम॒ महि॒ वर्पो᳚, अस्य॒ भस॒दश्वो॒ न य॑मसा॒न आ॒सा |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>वि॒जेह॑मानः पर॒शुर्न जि॒ह्वां द्र॒विर्न द्रा᳚वयति॒ दारु॒ धक्ष॑त् ||4 || </td>
</tr>
<tr>
<td class='VargaColorType1'>स इदस्ते᳚व॒ प्रति॑ धादसि॒ष्यंछिशी᳚त॒ तेजोऽय॑सो॒ न धारा᳚म् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>चि॒त्रध्र॑जतिरर॒तिर्यो, अ॒क्तोर्वेर्न द्रु॒षद्वा᳚ रघु॒पत्म॑जंहाः ||5 || </td>
</tr>
<tr>
<td class='VargaColorType2'>स ईं᳚ रे॒भो न प्रति॑ वस्त उ॒स्राः शो॒चिषा᳚ रारपीति मि॒त्रम॑हाः |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>नक्तं॒ य ई᳚मरु॒षो यो दिवा॒ नॄनम॑र्त्यो, अरु॒षो यो दिवा॒ नॄन् ||6 || <span class='MantraNumbering'>वर्ग:4</span></td>
</tr>
<tr>
<td class='VargaColorType2'>दि॒वो न यस्य॑ विध॒तो नवी᳚नो॒द्वृषा᳚ रु॒क्ष ओष॑धीषु नूनोत् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>घृणा॒ न यो ध्रज॑सा॒ पत्म॑ना॒ यन्ना रोद॑सी॒ वसु॑ना॒ दं सु॒पत्नी᳚ ||7 || </td>
</tr>
<tr>
<td class='VargaColorType2'>धायो᳚भिर्वा॒ यो युज्ये᳚भिर॒र्कैर्वि॒द्युन्न द॑विद्यो॒त्स्वेभिः॒ शुष्मैः᳚ |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>शर्धो᳚ वा॒ यो म॒रुतां᳚ त॒तक्ष॑ ऋ॒भुर्न त्वे॒षो र॑भसा॒नो, अ॑द्यौत् ||8 || </td>
</tr>
<tr>
<td class='SuktaLabel'>[83] यथाहोतरित्यष्टर्चस्य सूक्तस्य बार्हस्पत्योभरद्वाजोऽग्निस्त्रिष्टुप् |<span class='MantraNumbering'>{मंडल:6, अनुवाक:1, सूक्त:4}{अष्टक:4, अध्याय:5}</span>
</td>
</tr>
<tr>
<td class='VargaColorType1'>यथा᳚ होत॒र्मनु॑षो दे॒वता᳚ता य॒ज्ञेभिः॑ सूनो सहसो॒ यजा᳚सि |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>ए॒वा नो᳚, अ॒द्य स॑म॒ना स॑मा॒नानु॒शन्न॑ग्न उश॒तो य॑क्षि दे॒वान् ||1 || <span class='MantraNumbering'>वर्ग:5</span></td>
</tr>
<tr>
<td class='VargaColorType1'>स नो᳚ वि॒भावा᳚ च॒क्षणि॒र्न वस्तो᳚र॒ग्निर्व॒‌न्दारु॒ वेद्य॒श्चनो᳚ धात् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>वि॒श्वायु॒र्यो, अ॒मृतो॒ मर्त्ये᳚षूष॒र्भुद्भूदति॑थिर्जा॒तवे᳚दाः ||2 || </td>
</tr>
<tr>
<td class='VargaColorType1'>द्यावो॒ न यस्य॑ प॒नय॒‌न्त्यभ्वं॒ भासां᳚सि वस्ते॒ सूर्यो॒ न शु॒क्रः |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>वि य इ॒नोत्य॒जरः॑ पाव॒कोऽश्न॑स्य चिच्छिश्नथत्पू॒र्व्याणि॑ ||3 || </td>
</tr>
<tr>
<td class='VargaColorType1'>व॒द्मा हि सू᳚नो॒, अस्य॑द्म॒सद्वा᳚ च॒क्रे, अ॒ग्निर्ज॒नुषाज्मान्न᳚म् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>स त्वं न॑ ऊर्जसन॒ ऊर्जं᳚ धा॒ राजे᳚व जेरवृ॒के क्षे᳚ष्य॒‌न्तः ||4 || </td>
</tr>
<tr>
<td class='VargaColorType1'>निति॑क्ति॒ यो वा᳚र॒णमन्न॒मत्ति॑ वा॒युर्न राष्ट्र्यत्ये᳚त्य॒क्तून् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुपि}</span><p>तु॒र्याम॒ यस्त॑ आ॒दिशा॒मरा᳚ती॒रत्यो॒ न ह्रुतः॒ पत॑तः परि॒ह्रुत् ||5 || </td>
</tr>
<tr>
<td class='VargaColorType2'>आ सूर्यो॒ न भा᳚नु॒मद्भि॑र॒र्कैरग्ने᳚ त॒त‌न्थ॒ रोद॑सी॒ वि भा॒सा |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>चि॒त्रो न॑य॒त्परि॒ तमां᳚स्य॒क्तः शो॒चिषा॒ पत्म᳚न्नौशि॒जो न दीय॑न् ||6 || <span class='MantraNumbering'>वर्ग:6</span></td>
</tr>
<tr>
<td class='VargaColorType2'>त्वां हि म॒‌न्द्रत॑ममर्कशो॒कैर्व॑वृ॒महे॒ महि॑ नः॒ श्रोष्य॑ग्ने |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>इ‌न्द्रं॒ न त्वा॒ शव॑सा दे॒वता᳚ वा॒युं पृ॑ण‌न्ति॒ राध॑सा॒ नृत॑माः ||7 || </td>
</tr>
<tr>
<td class='VargaColorType2'>नू नो᳚, अग्नेऽवृ॒केभिः॑ स्व॒स्ति वेषि॑ रा॒यः प॒थिभिः॒ पर्ष्यंहः॑ |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>ता सू॒रिभ्यो᳚ गृण॒ते रा᳚सि सु॒म्नं मदे᳚म श॒तहि॑माः सु॒वीराः᳚ ||8 || </td>
</tr>
<tr>
<td class='SuktaLabel'>[84] हुवेवइति सप्तर्चस्य सूक्तस्य बार्हस्पत्योभरद्वाजोऽग्निस्त्रिष्टुप् |<span class='MantraNumbering'>{मंडल:6, अनुवाक:1, सूक्त:5}{अष्टक:4, अध्याय:5}</span>
</td>
</tr>
<tr>
<td class='VargaColorType1'>हु॒वे वः॑ सू॒नुं सह॑सो॒ युवा᳚न॒मद्रो᳚घवाचं म॒तिभि॒र्यवि॑ष्ठम् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>य इन्व॑ति॒ द्रवि॑णानि॒ प्रचे᳚ता वि॒श्ववा᳚राणि पुरु॒वारो᳚, अ॒ध्रुक् ||1 || <span class='MantraNumbering'>वर्ग:7</span></td>
</tr>
<tr>
<td class='VargaColorType1'>त्वे वसू᳚नि पुर्वणीक होतर्दो॒षा वस्तो॒रेरि॑रे य॒ज्ञिया᳚सः |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>क्षामे᳚व॒ विश्वा॒ भुव॑नानि॒ यस्मि॒‌न्त्सं सौभ॑गानि दधि॒रे पा᳚व॒के ||2 || </td>
</tr>
<tr>
<td class='VargaColorType1'>त्वं वि॒क्षु प्र॒दिवः॑ सीद आ॒सु क्रत्वा᳚ र॒थीर॑भवो॒ वार्या᳚णाम् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>अत॑ इनोषि विध॒ते चि॑कित्वो॒ व्या᳚नु॒षग्जा᳚तवेदो॒ वसू᳚नि ||3 || </td>
</tr>
<tr>
<td class='VargaColorType1'>यो नः॒ सनु॑त्यो, अभि॒दास॑दग्ने॒ यो, अ‌न्त॑रो मित्रमहो वनु॒ष्यात् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>तम॒जरे᳚भि॒र्वृष॑भि॒स्तव॒ स्वैस्तपा᳚ तपिष्ठ॒ तप॑सा॒ तप॑स्वान् ||4 || </td>
</tr>
<tr>
<td class='VargaColorType1'>यस्ते᳚ य॒ज्ञेन॑ स॒मिधा॒ य उ॒क्थैर॒र्केभिः॑ सूनो सहसो॒ ददा᳚शत् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>स मर्त्ये᳚ष्वमृत॒ प्रचे᳚ता रा॒या द्यु॒म्नेन॒ श्रव॑सा॒ वि भा᳚ति ||5 || </td>
</tr>
<tr>
<td class='VargaColorType1'>स तत्कृ॑धीषि॒तस्तूय॑मग्ने॒ स्पृधो᳚ बाधस्व॒ सह॑सा॒ सह॑स्वान् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>यच्छ॒स्यसे॒ द्युभि॑र॒क्तो वचो᳚भि॒स्तज्जु॑षस्व जरि॒तुर्घोषि॒ मन्म॑ ||6 || </td>
</tr>
<tr>
<td class='VargaColorType1'>अ॒श्याम॒ तं काम॑मग्ने॒ तवो॒ती, अ॒श्याम॑ र॒यिं र॑यिवः सु॒वीर᳚म् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>अ॒श्याम॒ वाज॑म॒भि वा॒जय᳚‌न्तो॒ऽश्याम॑ द्यु॒म्नम॑जरा॒जरं᳚ ते ||7 || </td>
</tr>
<tr>
<td class='SuktaLabel'>[85] प्रनव्यसेति सप्तर्चस्य सूक्तस्य बार्हस्पत्योभरद्वाजोऽग्निस्त्रिष्टुप् |<span class='MantraNumbering'>{मंडल:6, अनुवाक:1, सूक्त:6}{अष्टक:4, अध्याय:5}</span>
</td>
</tr>
<tr>
<td class='VargaColorType2'>प्र नव्य॑सा॒ सह॑सः सू॒नुमच्छा᳚ य॒ज्ञेन॑ गा॒तुमव॑ इ॒च्छमा᳚नः |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>वृ॒श्चद्व॑नं कृ॒ष्णया᳚मं॒ रुश᳚‌न्तं वी॒ती होता᳚रं दि॒व्यं जि॑गाति ||1 || <span class='MantraNumbering'>वर्ग:8</span></td>
</tr>
<tr>
<td class='VargaColorType2'>स श्वि॑ता॒नस्त᳚न्य॒तू रो᳚चन॒स्था, अ॒जरे᳚भि॒र्नान॑दद्भि॒र्यवि॑ष्ठः |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>यः पा᳚व॒कः पु॑रु॒तमः॑ पु॒रूणि॑ पृ॒थून्य॒ग्निर॑नु॒याति॒ भर्व॑न् ||2 || </td>
</tr>
<tr>
<td class='VargaColorType2'>वि ते॒ विष्व॒ग्वात॑जूतासो, अग्ने॒ भामा᳚सः शुचे॒ शुच॑यश्चर‌न्ति |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>तु॒वि॒म्र॒क्षासो᳚ दि॒व्या नव॑ग्वा॒ वना᳚ वन‌न्ति धृष॒ता रु॒ज‌न्तः॑ ||3 || </td>
</tr>
<tr>
<td class='VargaColorType2'>ये ते᳚ शु॒क्रासः॒ शुच॑यः शुचिष्मः॒, क्षां वप᳚‌न्ति॒ विषि॑तासो॒, अश्वाः᳚ |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>अध॑ भ्र॒मस्त॑ उर्वि॒या वि भा᳚ति या॒तय॑मानो॒, अधि॒ सानु॒ पृश्नेः᳚ ||4 || </td>
</tr>
<tr>
<td class='VargaColorType2'>अध॑ जि॒ह्वा पा᳚पतीति॒ प्र वृष्णो᳚ गोषु॒युधो॒ नाशनिः॑ सृजा॒ना |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>शूर॑स्येव॒ प्रसि॑तिः, क्षा॒तिर॒ग्नेर्दु॒र्वर्तु॑र्भी॒मो द॑यते॒ वना᳚नि ||5 || </td>
</tr>
<tr>
<td class='VargaColorType2'>आ भा॒नुना॒ पार्थि॑वानि॒ ज्रयां᳚सि म॒हस्तो॒दस्य॑ धृष॒ता त॑त‌न्थ |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>स बा᳚ध॒स्वाप॑ भ॒या सहो᳚भिः॒ स्पृधो᳚ वनु॒ष्यन्व॒नुषो॒ नि जू᳚र्व ||6 || </td>
</tr>
<tr>
<td class='VargaColorType2'>स चि॑त्र चि॒त्रं चि॒तय᳚‌न्तम॒स्मे चित्र॑क्षत्र चि॒त्रत॑मं वयो॒धाम् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>च॒‌न्द्रं र॒यिं पु॑रु॒वीरं᳚ बृ॒ह‌न्तं॒ च‌न्द्र॑ च॒‌न्द्राभि॑र्गृण॒ते यु॑वस्व ||7 || </td>
</tr>
<tr>
<td class='SuktaLabel'>[86] मूर्धाननिति सप्तर्चस्य सूक्तस्य बार्हस्पत्योभरद्वाजोवैश्वानरस्त्रिष्टुबंत्येद्वेजगत्यौ |<span class='MantraNumbering'>{मंडल:6, अनुवाक:1, सूक्त:7}{अष्टक:4, अध्याय:5}</span>
</td>
</tr>
<tr>
<td class='VargaColorType1'>मू॒र्धानं᳚ दि॒वो, अ॑र॒तिं पृ॑थि॒व्या वै᳚श्वान॒रमृ॒त आ जा॒तम॒ग्निम् |<span class='RishiDevChandas'>{बार्हस्पत्यो भरद्वाजः | वैश्वानरोग्निः | त्रिष्टुप्}</span><p>क॒विं स॒म्राज॒मति॑थिं॒ जना᳚नामा॒सन्ना पात्रं᳚ जनय‌न्त दे॒वाः ||1 || <span class='MantraNumbering'>वर्ग:9</span></td>
</tr>
<tr>
<td class='VargaColorType1'>नाभिं᳚ य॒ज्ञानां॒ सद॑नं रयी॒णां म॒हामा᳚हा॒वम॒भि सं न॑व‌न्त |<span class='RishiDevChandas'>{बार्हस्पत्यो भरद्वाजः | वैश्वानरोग्निः | त्रिष्टुप्}</span><p>वै॒श्वा॒न॒रं र॒थ्य॑मध्व॒राणां᳚ य॒ज्ञस्य॑ के॒तुं ज॑नय‌न्त दे॒वाः ||2 || </td>
</tr>
<tr>
<td class='VargaColorType1'>त्वद्विप्रो᳚ जायते वा॒ज्य॑ग्ने॒ त्वद्वी॒रासो᳚, अभिमाति॒षाहः॑ |<span class='RishiDevChandas'>{बार्हस्पत्यो भरद्वाजः | वैश्वानरोग्निः | त्रिष्टुप्}</span><p>वैश्वा᳚नर॒ त्वम॒स्मासु॑ धेहि॒ वसू᳚नि राज‌न्त्स्पृह॒याय्या᳚णि ||3 || </td>
</tr>
<tr>
<td class='VargaColorType1'>त्वां विश्वे᳚, अमृत॒ जाय॑मानं॒ शिशुं॒ न दे॒वा, अ॒भि सं न॑व‌न्ते |<span class='RishiDevChandas'>{बार्हस्पत्यो भरद्वाजः | वैश्वानरोग्निः | त्रिष्टुप्}</span><p>तव॒ क्रतु॑भिरमृत॒त्वमा᳚य॒न्वैश्वा᳚नर॒ यत्पि॒त्रोरदी᳚देः ||4 || </td>
</tr>
<tr>
<td class='VargaColorType1'>वैश्वा᳚नर॒ तव॒ तानि᳚ व्र॒तानि॑ म॒हान्य॑ग्ने॒ नकि॒रा द॑धर्ष |<span class='RishiDevChandas'>{बार्हस्पत्यो भरद्वाजः | वैश्वानरोग्निः | त्रिष्टुप्}</span><p>यज्जाय॑मानः पि॒त्रोरु॒पस्थेऽवि᳚‌न्दः के॒तुं व॒युने॒ष्वह्ना᳚म् ||5 || </td>
</tr>
<tr>
<td class='VargaColorType1'>वै॒श्वा॒न॒रस्य॒ विमि॑तानि॒ चक्ष॑सा॒ सानू᳚नि दि॒वो, अ॒मृत॑स्य के॒तुना᳚ |<span class='RishiDevChandas'>{बार्हस्पत्यो भरद्वाजः | वैश्वानरोग्निः | जगती}</span><p>तस्येदु॒ विश्वा॒ भुव॒नाधि॑ मू॒र्धनि॑ व॒या, इ॑व रुरुहुः स॒प्त वि॒स्रुहः॑ ||6 || </td>
</tr>
<tr>
<td class='VargaColorType1'>वि यो रजां॒स्यमि॑मीत सु॒क्रतु᳚र्वैश्वान॒रो वि दि॒वो रो᳚च॒ना क॒विः |<span class='RishiDevChandas'>{बार्हस्पत्यो भरद्वाजः | वैश्वानरोग्निः | जगती}</span><p>परि॒ यो विश्वा॒ भुव॑नानि पप्र॒थेऽद॑ब्धो गो॒पा, अ॒मृत॑स्य रक्षि॒ता ||7 || </td>
</tr>
<tr>
<td class='SuktaLabel'>[87] पृक्षस्येति सप्तर्चस्य सूक्तस्य बार्हस्पत्यो भरद्वाजोवैश्वानरोग्निर्जगत्यंत्यात्रिष्टुप् |<span class='MantraNumbering'>{मंडल:6, अनुवाक:1, सूक्त:8}{अष्टक:4, अध्याय:5}</span>
</td>
</tr>
<tr>
<td class='VargaColorType2'>पृ॒क्षस्य॒ वृष्णो᳚, अरु॒षस्य॒ नू सहः॒ प्र नु वो᳚चं वि॒दथा᳚ जा॒तवे᳚दसः |<span class='RishiDevChandas'>{बार्हस्पत्यो भरद्वाजः | वैश्वानरोग्निः | जगती}</span><p>वै॒श्वा॒न॒राय॑ म॒तिर्नव्य॑सी॒ शुचिः॒ सोम॑ इव पवते॒ चारु॑र॒ग्नये᳚ ||1 || <span class='MantraNumbering'>वर्ग:10</span></td>
</tr>
<tr>
<td class='VargaColorType2'>स जाय॑मानः पर॒मे व्यो᳚मनि व्र॒तान्य॒ग्निर्व्र॑त॒पा, अ॑रक्षत |<span class='RishiDevChandas'>{बार्हस्पत्यो भरद्वाजः | वैश्वानरोग्निः | जगती}</span><p>व्य१॑(अ॒)‌न्तरि॑क्षममिमीत सु॒क्रतु᳚र्वैश्वान॒रो म॑हि॒ना नाक॑मस्पृशत् ||2 || </td>
</tr>
<tr>
<td class='VargaColorType2'>व्य॑स्तभ्ना॒द्रोद॑सी मि॒त्रो, अद्भु॑तोऽ‌न्त॒र्वाव॑दकृणो॒ज्ज्योति॑षा॒ तमः॑ |<span class='RishiDevChandas'>{बार्हस्पत्यो भरद्वाजः | वैश्वानरोग्निः | जगती}</span><p>वि चर्म॑णीव धि॒षणे᳚, अवर्तयद्वैश्वान॒रो विश्व॑मधत्त॒ वृष्ण्य᳚म् ||3 || </td>
</tr>
<tr>
<td class='VargaColorType2'>अ॒पामु॒पस्थे᳚ महि॒षा, अ॑गृभ्णत॒ विशो॒ राजा᳚न॒मुप॑ तस्थुरृ॒ग्मिय᳚म् |<span class='RishiDevChandas'>{बार्हस्पत्यो भरद्वाजः | वैश्वानरोग्निः | जगती}</span><p>आ दू॒तो, अ॒ग्निम॑भरद्वि॒वस्व॑तो वैश्वान॒रं मा᳚त॒रिश्वा᳚ परा॒वतः॑ ||4 || </td>
</tr>
<tr>
<td class='VargaColorType2'>यु॒गेयु॑गे विद॒थ्यं᳚ गृ॒णद्भ्योऽग्ने᳚ र॒यिं य॒शसं᳚ धेहि॒ नव्य॑सीम् |<span class='RishiDevChandas'>{बार्हस्पत्यो भरद्वाजः | वैश्वानरोग्निः | जगती}</span><p>प॒व्येव॑ राजन्न॒घशं᳚समजर नी॒चा नि वृ॑श्च व॒निनं॒ न तेज॑सा ||5 || </td>
</tr>
<tr>
<td class='VargaColorType2'>अ॒स्माक॑मग्ने म॒घव॑त्सु धार॒याना᳚मि क्ष॒त्रम॒जरं᳚ सु॒वीर्य᳚म् |<span class='RishiDevChandas'>{बार्हस्पत्यो भरद्वाजः | वैश्वानरोग्निः | जगती}</span><p>व॒यं ज॑येम श॒तिनं᳚ सह॒स्रिणं॒ वैश्वा᳚नर॒ वाज॑मग्ने॒ तवो॒तिभिः॑ ||6 || </td>
</tr>
<tr>
<td class='VargaColorType2'>अद॑ब्धेभि॒स्तव॑ गो॒पाभि॑रिष्टे॒ऽस्माकं᳚ पाहि त्रिषधस्थ सू॒रीन् |<span class='RishiDevChandas'>{बार्हस्पत्यो भरद्वाजः | वैश्वानरोग्निः | त्रिष्टुप्}</span><p>रक्षा᳚ च नो द॒दुषां॒ शर्धो᳚, अग्ने॒ वैश्वा᳚नर॒ प्र च॑ तारीः॒ स्तवा᳚नः ||7 || </td>
</tr>
<tr>
<td class='SuktaLabel'>[88] अहश्चकृष्णमिति सप्तर्चस्य सूक्तस्य बार्हस्पत्योभरद्वाजोवैश्वानरोग्निस्त्रिष्टुप् |<span class='MantraNumbering'>{मंडल:6, अनुवाक:1, सूक्त:9}{अष्टक:4, अध्याय:5}</span>
</td>
</tr>
<tr>
<td class='VargaColorType1'>अह॑श्च कृ॒ष्णमह॒रर्जु॑नं च॒ वि व॑र्तेते॒ रज॑सी वे॒द्याभिः॑ |<span class='RishiDevChandas'>{बार्हस्पत्यो भरद्वाजः | वैश्वानरोग्निः | त्रिष्टुप्}</span><p>वै॒श्वा॒न॒रो जाय॑मानो॒ न राजावा᳚तिर॒ज्ज्योति॑षा॒ग्निस्तमां᳚सि ||1 || <span class='MantraNumbering'>वर्ग:11</span></td>
</tr>
<tr>
<td class='VargaColorType1'>नाहं त‌न्तुं॒ न वि जा᳚ना॒म्योतुं॒ न यं वय᳚‌न्ति सम॒रेऽत॑मानाः |<span class='RishiDevChandas'>{बार्हस्पत्यो भरद्वाजः | वैश्वानरोग्निः | त्रिष्टुप्}</span><p>कस्य॑ स्वित्पु॒त्र इ॒ह वक्त्वा᳚नि प॒रो व॑दा॒त्यव॑रेण पि॒त्रा ||2 || </td>
</tr>
<tr>
<td class='VargaColorType1'>स इत्त‌न्तुं॒ स वि जा᳚ना॒त्योतुं॒ स वक्त्वा᳚न्यृतु॒था व॑दाति |<span class='RishiDevChandas'>{बार्हस्पत्यो भरद्वाजः | वैश्वानरोग्निः | त्रिष्टुप्}</span><p>य ईं॒ चिके᳚तद॒मृत॑स्य गो॒पा, अ॒वश्चर᳚न्प॒रो, अ॒न्येन॒ पश्य॑न् ||3 || </td>
</tr>
<tr>
<td class='VargaColorType1'>अ॒यं होता᳚ प्रथ॒मः पश्य॑ते॒ममि॒दं ज्योति॑र॒मृतं॒ मर्त्ये᳚षु |<span class='RishiDevChandas'>{बार्हस्पत्यो भरद्वाजः | वैश्वानरोग्निः | त्रिष्टुप्}</span><p>अ॒यं स ज॑ज्ञे ध्रु॒व आ निष॒त्तोऽम॑र्त्यस्त॒न्वा॒३॑(आ॒) वर्ध॑मानः ||4 || </td>
</tr>
<tr>
<td class='VargaColorType1'>ध्रु॒वं ज्योति॒र्निहि॑तं दृ॒शये॒ कं मनो॒ जवि॑ष्ठं प॒तय॑त्स्व॒‌न्तः |<span class='RishiDevChandas'>{बार्हस्पत्यो भरद्वाजः | वैश्वानरोग्निः | त्रिष्टुप्}</span><p>विश्वे᳚ दे॒वाः सम॑नसः॒ सके᳚ता॒, एकं॒ क्रतु॑म॒भि वि य᳚‌न्ति सा॒धु ||5 || </td>
</tr>
<tr>
<td class='VargaColorType1'>वि मे॒ कर्णा᳚ पतयतो॒ वि चक्षु॒र्वी॒३॑(ई॒)दं ज्योति॒र्हृद॑य॒ आहि॑तं॒ यत् |<span class='RishiDevChandas'>{बार्हस्पत्यो भरद्वाजः | वैश्वानरोग्निः | त्रिष्टुप्}</span><p>वि मे॒ मन॑श्चरति दू॒रआ᳚धीः॒ किं स्वि॑द्व॒क्ष्यामि॒ किमु॒ नू म॑निष्ये ||6 || </td>
</tr>
<tr>
<td class='VargaColorType1'>विश्वे᳚ दे॒वा, अ॑नमस्यन्भिया॒नास्त्वाम॑ग्ने॒ तम॑सि तस्थि॒वांस᳚म् |<span class='RishiDevChandas'>{बार्हस्पत्यो भरद्वाजः | वैश्वानरोग्निः | त्रिष्टुप्}</span><p>वै॒श्वा॒न॒रो᳚ऽवतू॒तये॒ नोऽम॑र्त्योऽवतू॒तये᳚ नः ||7 || </td>
</tr>
<tr>
<td class='SuktaLabel'>[89] पुरोवइति सप्तर्चस्य सूक्तस्य बार्हस्पत्योभरद्वाजग्निस्त्रिष्टुबंत्याद्विपदाविराट् |<span class='MantraNumbering'>{मंडल:6, अनुवाक:1, सूक्त:10}{अष्टक:4, अध्याय:5}</span>
</td>
</tr>
<tr>
<td class='VargaColorType2'>पु॒रो वो᳚ म॒‌न्द्रं दि॒व्यं सु॑वृ॒क्तिं प्र॑य॒ति य॒ज्ञे, अ॒ग्निम॑ध्व॒रे द॑धिध्वम् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>पु॒र उ॒क्थेभिः॒ स हि नो᳚ वि॒भावा᳚ स्वध्व॒रा क॑रति जा॒तवे᳚दाः ||1 || <span class='MantraNumbering'>वर्ग:12</span></td>
</tr>
<tr>
<td class='VargaColorType2'>तमु॑ द्युमः पुर्वणीक होत॒रग्ने᳚, अ॒ग्निभि॒र्मनु॑ष इधा॒नः |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>स्तोमं॒ यम॑स्मै म॒मते᳚व शू॒षं घृ॒तं न शुचि॑ म॒तयः॑ पव‌न्ते ||2 || </td>
</tr>
<tr>
<td class='VargaColorType2'>पी॒पाय॒ स श्रव॑सा॒ मर्त्ये᳚षु॒ यो, अ॒ग्नये᳚ द॒दाश॒ विप्र॑ उ॒क्थैः |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>चि॒त्राभि॒स्तमू॒तिभि॑श्चि॒त्रशो᳚चिर्व्र॒जस्य॑ सा॒ता गोम॑तो दधाति ||3 || </td>
</tr>
<tr>
<td class='VargaColorType2'>आ यः प॒प्रौ जाय॑मान उ॒र्वी दू᳚रे॒दृशा᳚ भा॒सा कृ॒ष्णाध्वा᳚ |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>अध॑ ब॒हु चि॒त्तम॒ ऊर्म्या᳚यास्ति॒रः शो॒चिषा᳚ ददृशे पाव॒कः ||4 || </td>
</tr>
<tr>
<td class='VargaColorType2'>नू न॑श्चि॒त्रं पु॑रु॒वाजा᳚भिरू॒ती, अग्ने᳚ र॒यिं म॒घव॑द्भ्यश्च धेहि |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>ये राध॑सा॒ श्रव॑सा॒ चात्य॒न्या‌न्त्सु॒वीर्ये᳚भिश्चा॒भि स‌न्ति॒ जना॑न् ||5 || </td>
</tr>
<tr>
<td class='VargaColorType2'>इ॒मं य॒ज्ञं चनो᳚ धा, अग्न उ॒शन्यं त॑ आसा॒नो जु॑हु॒ते ह॒विष्मा॑न् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>भ॒रद्वा᳚जेषु दधिषे सुवृ॒क्तिमवी॒र्वाज॑स्य॒ गध्य॑स्य सा॒तौ ||6 || </td>
</tr>
<tr>
<td class='VargaColorType2'>वि द्वेषां᳚सीनु॒हि व॒र्धयेळां॒ मदे᳚म श॒तहि॑माः सु॒वीराः᳚ ||<span class='RishiDevChandas'>{बार्हस्पत्यो भरद्वाजः | अग्निः | द्विपदाविराट्}</span>7 || </td>
</tr>
<tr>
<td class='SuktaLabel'>[90] यजस्वहोतरिति षडृचस्य सूक्तस्यबार्हस्पत्योभरद्वाजोऽग्निस्त्रिष्टुप् |<span class='MantraNumbering'>{मंडल:6, अनुवाक:1, सूक्त:11}{अष्टक:4, अध्याय:5}</span>
</td>
</tr>
<tr>
<td class='VargaColorType1'>यज॑स्व होतरिषि॒तो यजी᳚या॒नग्ने॒ बाधो᳚ म॒रुतां॒ न प्रयु॑क्ति |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>आ नो᳚ मि॒त्रावरु॑णा॒ नास॑त्या॒ द्यावा᳚ हो॒त्राय॑ पृथि॒वी व॑वृत्याः ||1 || <span class='MantraNumbering'>वर्ग:13</span></td>
</tr>
<tr>
<td class='VargaColorType1'>त्वं होता᳚ म॒‌न्द्रत॑मो नो, अ॒ध्रुग॒‌न्तर्दे॒वो वि॒दथा॒ मर्त्ये᳚षु |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>पा॒व॒कया᳚ जु॒ह्वा॒३॑(आ॒) वह्नि॑रा॒साग्ने॒ यज॑स्व त॒न्व१॑(अं॒) तव॒ स्वाम् ||2 || </td>
</tr>
<tr>
<td class='VargaColorType1'>धन्या᳚ चि॒द्धि त्वे धि॒षणा॒ वष्टि॒ प्र दे॒वांजन्म॑ गृण॒ते यज॑ध्यै |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>वेपि॑ष्ठो॒, अङ्गि॑रसां॒ यद्ध॒ विप्रो॒ मधु॑ च्छ॒‌न्दो भन॑ति रे॒भ इ॒ष्टौ ||3 || </td>
</tr>
<tr>
<td class='VargaColorType1'>अदि॑द्युत॒त्स्वपा᳚को वि॒भावाग्ने॒ यज॑स्व॒ रोद॑सी, उरू॒ची |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>आ॒युं न यं नम॑सा रा॒तह᳚व्या, अं॒ज‌न्ति॑ सुप्र॒यसं॒ पंच॒ जनाः᳚ ||4 || </td>
</tr>
<tr>
<td class='VargaColorType1'>वृं॒जे ह॒ यन्नम॑सा ब॒र्हिर॒ग्नावया᳚मि॒ स्रुग्घृ॒तव॑ती सुवृ॒क्तिः |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>अम्य॑क्षि॒ सद्म॒ सद॑ने पृथि॒व्या, अश्रा᳚यि य॒ज्ञः सूर्ये॒ न चक्षुः॑ ||5 || </td>
</tr>
<tr>
<td class='VargaColorType1'>द॒श॒स्या नः॑ पुर्वणीक होतर्दे॒वेभि॑रग्ने, अ॒ग्निभि॑रिधा॒नः |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>रा॒यः सू᳚नो सहसो वावसा॒ना, अति॑ स्रसेम वृ॒जनं॒ नांहः॑ ||6 || </td>
</tr>
<tr>
<td class='SuktaLabel'>[91] मध्येहोतेति षडृचस्य सूक्तस्य बार्हस्पत्यो भरद्वाजोऽग्निस्त्रिष्टुप् |<span class='MantraNumbering'>{मंडल:6, अनुवाक:1, सूक्त:12}{अष्टक:4, अध्याय:5}</span>
</td>
</tr>
<tr>
<td class='VargaColorType2'>मध्ये॒ होता᳚ दुरो॒णे ब॒र्हिषो॒ राळ॒ग्निस्तो॒दस्य॒ रोद॑सी॒ यज॑ध्यै |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>अ॒यं स सू॒नुः सह॑स ऋ॒तावा᳚ दू॒रात्सूर्यो॒ न शो॒चिषा᳚ ततान ||1 || <span class='MantraNumbering'>वर्ग:14</span></td>
</tr>
<tr>
<td class='VargaColorType2'>आ यस्मि॒‌न्त्वे स्वपा᳚के यजत्र॒ यक्ष॑द्राज‌न्त्स॒र्वता᳚तेव॒ नु द्यौः |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>त्रि॒ष॒धस्थ॑स्तत॒रुषो॒ न जंहो᳚ ह॒व्या म॒घानि॒ मानु॑षा॒ यज॑ध्यै ||2 || </td>
</tr>
<tr>
<td class='VargaColorType2'>तेजि॑ष्ठा॒ यस्या᳚र॒तिर्व॑ने॒राट् तो॒दो, अध्व॒न्न वृ॑धसा॒नो, अ॑द्यौत् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>अ॒द्रो॒घो न द्र॑वि॒ता चे᳚तति॒ त्मन्नम॑र्त्योऽव॒र्त्र ओष॑धीषु ||3 || </td>
</tr>
<tr>
<td class='VargaColorType2'>सास्माके᳚भिरे॒तरी॒ न शू॒षैर॒ग्निः ष्ट॑वे॒ दम॒ आ जा॒तवे᳚दाः |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>द्र्व᳚न्नो व॒न्वन्‌ क्रत्वा॒ नार्वो॒स्रः पि॒तेव॑ जार॒यायि॑ य॒ज्ञैः ||4 || </td>
</tr>
<tr>
<td class='VargaColorType2'>अध॑ स्मास्य पनय‌न्ति॒ भासो॒ वृथा॒ यत्तक्ष॑दनु॒याति॑ पृ॒थ्वीम् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>स॒द्यो यः स्य॒‌न्द्रो विषि॑तो॒ धवी᳚यानृ॒णो न ता॒युरति॒ धन्वा᳚ राट् ||5 || </td>
</tr>
<tr>
<td class='VargaColorType2'>स त्वं नो᳚, अर्व॒न्निदा᳚या॒ विश्वे᳚भिरग्ने, अ॒ग्निभि॑रिधा॒नः |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>वेषि॑ रा॒यो वि या᳚सि दु॒च्छुना॒ मदे᳚म श॒तहि॑माः सु॒वीराः᳚ ||6 || </td>
</tr>
<tr>
<td class='SuktaLabel'>[92] त्वद्विश्वेति षडृचस्य सूक्तस्य बार्हस्पत्योभरद्वाजोऽग्निस्त्रिष्टुप् |<span class='MantraNumbering'>{मंडल:6, अनुवाक:1, सूक्त:13}{अष्टक:4, अध्याय:5}</span>
</td>
</tr>
<tr>
<td class='VargaColorType1'>त्वद्विश्वा᳚ सुभग॒ सौभ॑गा॒न्यग्ने॒ वि य᳚‌न्ति व॒निनो॒ न व॒याः |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>श्रु॒ष्टी र॒यिर्वाजो᳚ वृत्र॒तूर्ये᳚ दि॒वो वृ॒ष्टिरीड्यो᳚ री॒तिर॒पाम् ||1 || <span class='MantraNumbering'>वर्ग:15</span></td>
</tr>
<tr>
<td class='VargaColorType1'>त्वं भगो᳚ न॒ आ हि रत्न॑मि॒षे परि॑ज्मेव क्षयसि द॒स्मव॑र्चाः |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>अग्ने᳚ मि॒त्रो न बृ॑ह॒त ऋ॒तस्यासि॑ क्ष॒त्ता वा॒मस्य॑ देव॒ भूरेः᳚ ||2 || </td>
</tr>
<tr>
<td class='VargaColorType1'>स सत्प॑तिः॒ शव॑सा ह‌न्ति वृ॒त्रमग्ने॒ विप्रो॒ वि प॒णेर्भ॑र्ति॒ वाज᳚म् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>यं त्वं प्र॑चेत ऋतजात रा॒या स॒जोषा॒ नप्त्रा॒पां हि॒नोषि॑ ||3 || </td>
</tr>
<tr>
<td class='VargaColorType1'>यस्ते᳚ सूनो सहसो गी॒र्भिरु॒क्थैर्य॒ज्ञैर्मर्तो॒ निशि॑तिं वे॒द्यान॑ट् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>विश्वं॒ स दे᳚व॒ प्रति॒ वार॑मग्ने ध॒त्ते धा॒न्य१॑(अं॒) पत्य॑ते वस॒व्यैः᳚ ||4 || </td>
</tr>
<tr>
<td class='VargaColorType1'>ता नृभ्य॒ आ सौ᳚श्रव॒सा सु॒वीराग्ने᳚ सूनो सहसः पु॒ष्यसे᳚ धाः |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>कृ॒णोषि॒ यच्छव॑सा॒ भूरि॑ प॒श्वो वयो॒ वृका᳚या॒रये॒ जसु॑रये ||5 || </td>
</tr>
<tr>
<td class='VargaColorType1'>व॒द्मा सू᳚नो सहसो नो॒ विहा᳚या॒, अग्ने᳚ तो॒कं तन॑यं वा॒जि नो᳚ दाः |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>विश्वा᳚भिर्गी॒र्भिर॒भि पू॒र्तिम॑श्यां॒ मदे᳚म श॒तहि॑माः सु॒वीराः᳚ ||6 || </td>
</tr>
<tr>
<td class='SuktaLabel'>[93] अग्नायइति षडृचस्य सूक्तस्य बार्हस्पत्योभरद्वाजोऽग्निरनुष्टुबन्त्याशक्वरी |<span class='MantraNumbering'>{मंडल:6, अनुवाक:1, सूक्त:14}{अष्टक:4, अध्याय:5}</span>
</td>
</tr>
<tr>
<td class='VargaColorType2'>अ॒ग्ना यो मर्त्यो॒ दुवो॒ धियं᳚ जु॒जोष॑ धी॒तिभिः॑ |<span class='RishiDevChandas'>{बार्हस्पत्यो भरद्वाजः | अग्निः | अनुष्टुप्}</span><p>भस॒न्नु ष प्र पू॒र्व्य इषं᳚ वुरी॒ताव॑से ||1 || <span class='MantraNumbering'>वर्ग:16</span></td>
</tr>
<tr>
<td class='VargaColorType2'>अ॒ग्निरिद्धि प्रचे᳚ता, अ॒ग्निर्वे॒धस्त॑म॒ ऋषिः॑ |<span class='RishiDevChandas'>{बार्हस्पत्यो भरद्वाजः | अग्निः | अनुष्टुप्}</span><p>अ॒ग्निं होता᳚रमीळते य॒ज्ञेषु॒ मनु॑षो॒ विशः॑ ||2 || </td>
</tr>
<tr>
<td class='VargaColorType2'>नाना॒ ह्य१॑(अ॒)ग्नेऽव॑से॒ स्पर्ध᳚‌न्ते॒ रायो᳚, अ॒र्यः |<span class='RishiDevChandas'>{बार्हस्पत्यो भरद्वाजः | अग्निः | अनुष्टुप्}</span><p>तूर्व᳚‌न्तो॒ दस्यु॑मा॒यवो᳚ व्र॒तैः सीक्ष᳚‌न्तो, अव्र॒तम् ||3 || </td>
</tr>
<tr>
<td class='VargaColorType2'>अ॒ग्निर॒प्सामृ॑ती॒षहं᳚ वी॒रं द॑दाति॒ सत्प॑तिम् |<span class='RishiDevChandas'>{बार्हस्पत्यो भरद्वाजः | अग्निः | अनुष्टुप्}</span><p>यस्य॒ त्रस᳚‌न्ति॒ शव॑सः सं॒चक्षि॒ शत्र॑वो भि॒या ||4 || </td>
</tr>
<tr>
<td class='VargaColorType2'>अ॒ग्निर्हि वि॒द्मना᳚ नि॒दो दे॒वो मर्त॑मुरु॒ष्यति॑ |<span class='RishiDevChandas'>{बार्हस्पत्यो भरद्वाजः | अग्निः | अनुष्टुप्}</span><p>स॒हावा॒ यस्यावृ॑तो र॒यिर्वाजे॒ष्ववृ॑तः ||5 || </td>
</tr>
<tr>
<td class='VargaColorType2'>अच्छा᳚ नो मित्रमहो देव दे॒वानग्ने॒ वोचः॑ सुम॒तिं रोद॑स्योः |<span class='RishiDevChandas'>{बार्हस्पत्यो भरद्वाजः | अग्निः | शक्वरी}</span><p>वी॒हि स्व॒स्तिं सु॑क्षि॒तिं दि॒वो नॄ‌न्द्वि॒षो, अंहां᳚सि दुरि॒ता त॑रेम॒ ता त॑रेम॒ तवाव॑सा तरेम ||6 || </td>
</tr>
<tr>
<td class='SuktaLabel'>[94] इममूष्वित्येकोनविंशत्यृचस्य सूक्तस्यांगिरसोवीतहव्यो (भरद्वाजोवा) ग्निर्जगती तृतीयापंचदृश्यौशक्वर्यौ षष्ट्यतिशक्वरी सप्तदश्यनुष्टुप् अष्टादशीबृहती दशम्याद्याः पंचषोडश्येकोनविंशीचत्रिष्टुभः |<span class='MantraNumbering'>{मंडल:6, अनुवाक:1, सूक्त:15}{अष्टक:4, अध्याय:5}</span>
</td>
</tr>
<tr>
<td class='VargaColorType1'>इ॒ममू॒ षु वो॒, अति॑थिमुष॒र्बुधं॒ विश्वा᳚सां वि॒शां पति॑मृंजसे गि॒रा |<span class='RishiDevChandas'>{आंगिरसो वीतहव्यः (भरद्वाजोवा) | अग्निः | जगती}</span><p>वेतीद्दि॒वो ज॒नुषा॒ कच्चि॒दा शुचि॒र्ज्योक्चि॑दत्ति॒ गर्भो॒ यदच्यु॑तम् ||1 || <span class='MantraNumbering'>वर्ग:17</span></td>
</tr>
<tr>
<td class='VargaColorType1'>मि॒त्रं न यं सुधि॑तं॒ भृग॑वो द॒धुर्वन॒स्पता॒वीड्य॑मू॒र्ध्वशो᳚चिषम् |<span class='RishiDevChandas'>{आंगिरसो वीतहव्यः (भरद्वाजोवा) | अग्निः | जगती}</span><p>स त्वं सुप्री᳚तो वी॒तह᳚व्ये, अद्भुत॒ प्रश॑स्तिभिर्महयसे दि॒वेदि॑वे ||2 || </td>
</tr>
<tr>
<td class='VargaColorType1'>स त्वं दक्ष॑स्यावृ॒को वृ॒धो भू᳚र॒र्यः पर॒स्या‌न्त॑रस्य॒ तरु॑षः |<span class='RishiDevChandas'>{आंगिरसो वीतहव्यः (भरद्वाजोवा) | अग्निः | शक्वरी}</span><p>रा॒यः सू᳚नो सहसो॒ मर्त्ये॒ष्वा छ॒र्दिर्य॑च्छ वी॒तह᳚व्याय स॒प्रथो᳚ भ॒रद्वा᳚जाय स॒प्रथः॑ ||3 || </td>
</tr>
<tr>
<td class='VargaColorType1'>द्यु॒ता॒नं वो॒, अति॑थिं॒ स्व᳚र्णरम॒ग्निं होता᳚रं॒ मनु॑षः स्वध्व॒रम् |<span class='RishiDevChandas'>{आंगिरसो वीतहव्यः (भरद्वाजोवा) | अग्निः | जगती}</span><p>विप्रं॒ न द्यु॒क्षव॑चसं सुवृ॒क्तिभि॑र्हव्य॒वाह॑मर॒तिं दे॒वमृं᳚जसे ||4 || </td>
</tr>
<tr>
<td class='VargaColorType1'>पा॒व॒कया॒ यश्चि॒तय᳚‌न्त्या कृ॒पा क्षाम᳚न्‌ रुरु॒च उ॒षसो॒ न भा॒नुना᳚ |<span class='RishiDevChandas'>{आंगिरसो वीतहव्यः (भरद्वाजोवा) | अग्निः | जगती}</span><p>तूर्व॒न्न याम॒न्नेत॑शस्य॒ नू रण॒ आ यो घृ॒णे न त॑तृषा॒णो, अ॒जरः॑ ||5 || </td>
</tr>
<tr>
<td class='VargaColorType2'>अ॒ग्निम॑ग्निं वः स॒मिधा᳚ दुवस्यत प्रि॒यम्प्रि॑यं वो॒, अति॑थिं गृणी॒षणि॑ |<span class='RishiDevChandas'>{आंगिरसो वीतहव्यः (भरद्वाजोवा) | अग्निः | अतिशक्वरी}</span><p>उप॑ वो गी॒र्भिर॒मृतं᳚ विवासत दे॒वो दे॒वेषु॒ वन॑ते॒ हि वार्यं᳚ दे॒वो दे॒वेषु॒ वन॑ते॒ हि नो॒ दुवः॑ ||6 || <span class='MantraNumbering'>वर्ग:18</span></td>
</tr>
<tr>
<td class='VargaColorType2'>समि॑द्धम॒ग्निं स॒मिधा᳚ गि॒रा गृ॑णे॒ शुचिं᳚ पाव॒कं पु॒रो, अ॑ध्व॒रे ध्रु॒वम् |<span class='RishiDevChandas'>{आंगिरसो वीतहव्यः (भरद्वाजोवा) | अग्निः | जगती}</span><p>विप्रं॒ होता᳚रं पुरु॒वार॑म॒द्रुहं᳚ क॒विं सु॒म्नैरी᳚महे जा॒तवे᳚दसम् ||7 || </td>
</tr>
<tr>
<td class='VargaColorType2'>त्वां दू॒तम॑ग्ने, अ॒मृतं᳚ यु॒गेयु॑गे हव्य॒वाहं᳚ दधिरे पा॒युमीड्य᳚म् |<span class='RishiDevChandas'>{आंगिरसो वीतहव्यः (भरद्वाजोवा) | अग्निः | जगती}</span><p>दे॒वास॑श्च॒ मर्ता᳚सश्च॒ जागृ॑विं वि॒भुं वि॒श्पतिं॒ नम॑सा॒ नि षे᳚दिरे ||8 || </td>
</tr>
<tr>
<td class='VargaColorType2'>वि॒भूष᳚न्नग्न उ॒भयाँ॒, अनु᳚ व्र॒ता दू॒तो दे॒वानां॒ रज॑सी॒ समी᳚यसे |<span class='RishiDevChandas'>{आंगिरसो वीतहव्यः (भरद्वाजोवा) | अग्निः | जगती}</span><p>यत्ते᳚ धी॒तिं सु॑म॒तिमा᳚वृणी॒महेऽध॑ स्मा नस्त्रि॒वरू᳚थः शि॒वो भ॑व ||9 || </td>
</tr>
<tr>
<td class='VargaColorType2'>तं सु॒प्रती᳚कं सु॒दृशं॒ स्वंच॒मवि॑द्वांसो वि॒दुष्ट॑रं सपेम |<span class='RishiDevChandas'>{आंगिरसो वीतहव्यः (भरद्वाजोवा) | अग्निः | त्रिष्टुप्}</span><p>स य॑क्ष॒द्विश्वा᳚ व॒युना᳚नि वि॒द्वान्प्र ह॒व्यम॒ग्निर॒मृते᳚षु वोचत् ||10 || </td>
</tr>
<tr>
<td class='VargaColorType1'>तम॑ग्ने पास्यु॒त तं पि॑पर्षि॒ यस्त॒ आन॑ट् क॒वये᳚ शूर धी॒तिम् |<span class='RishiDevChandas'>{आंगिरसो वीतहव्यः (भरद्वाजोवा) | अग्निः | त्रिष्टुप्}</span><p>य॒ज्ञस्य॑ वा॒ निशि॑तिं॒ वोदि॑तिं वा॒ तमित्पृ॑णक्षि॒ शव॑सो॒त रा॒या ||11 || <span class='MantraNumbering'>वर्ग:19</span></td>
</tr>
<tr>
<td class='VargaColorType1'>त्वम॑ग्ने वनुष्य॒तो नि पा᳚हि॒ त्वमु॑ नः सहसावन्नव॒द्यात् |<span class='RishiDevChandas'>{आंगिरसो वीतहव्यः (भरद्वाजोवा) | अग्निः | त्रिष्टुप्}</span><p>सं त्वा᳚ ध्वस्म॒न्वद॒भ्ये᳚तु॒ पाथः॒ सं र॒यिः स्पृ॑ह॒याय्यः॑ सह॒स्री ||12 || </td>
</tr>
<tr>
<td class='VargaColorType1'>अ॒ग्निर्होता᳚ गृ॒हप॑तिः॒ स राजा॒ विश्वा᳚ वेद॒ जनि॑मा जा॒तवे᳚दाः |<span class='RishiDevChandas'>{आंगिरसो वीतहव्यः (भरद्वाजोवा) | अग्निः | त्रिष्टुप्}</span><p>दे॒वाना᳚मु॒त यो मर्त्या᳚नां॒ यजि॑ष्ठः॒ स प्र य॑जतामृ॒तावा᳚ ||13 || </td>
</tr>
<tr>
<td class='VargaColorType1'>अग्ने॒ यद॒द्य वि॒शो, अ॑ध्वरस्य होतः॒ पाव॑कशोचे॒ वेष्ट्वं हि यज्वा᳚ |<span class='RishiDevChandas'>{आंगिरसो वीतहव्यः (भरद्वाजोवा) | अग्निः | त्रिष्टुप्}</span><p>ऋ॒ता य॑जासि महि॒ना वि यद्भूर्ह॒व्या व॑ह यविष्ठ॒ या ते᳚, अ॒द्य ||14 || </td>
</tr>
<tr>
<td class='VargaColorType1'>अ॒भि प्रयां᳚सि॒ सुधि॑तानि॒ हि ख्यो नि त्वा᳚ दधीत॒ रोद॑सी॒ यज॑ध्यै |<span class='RishiDevChandas'>{आंगिरसो वीतहव्यः (भरद्वाजोवा) | अग्निः | शक्वरी}</span><p>अवा᳚ नो मघव॒न्वाज॑साता॒वग्ने॒ विश्वा᳚नि दुरि॒ता त॑रेम॒ ता त॑रेम॒ तवाव॑सा तरेम ||15 || </td>
</tr>
<tr>
<td class='VargaColorType2'>अग्ने॒ विश्वे᳚भिः स्वनीक दे॒वैरूर्णा᳚व‌न्तं प्रथ॒मः सी᳚द॒ योनि᳚म् |<span class='RishiDevChandas'>{आंगिरसो वीतहव्यः (भरद्वाजोवा) | अग्निः | त्रिष्टुप्}</span><p>कु॒ला॒यिनं᳚ घृ॒तव᳚‌न्तं सवि॒त्रे य॒ज्ञं न॑य॒ यज॑मानाय सा॒धु ||16 || <span class='MantraNumbering'>वर्ग:20</span></td>
</tr>
<tr>
<td class='VargaColorType2'>इ॒ममु॒ त्यम॑थर्व॒वद॒ग्निं म᳚‌न्थ‌न्ति वे॒धसः॑ |<span class='RishiDevChandas'>{आंगिरसो वीतहव्यः (भरद्वाजोवा) | अग्निः | अनुष्टुप्}</span><p>यम᳚ङ्कू॒य‌न्त॒मान॑य॒न्नमू᳚रं श्या॒व्या᳚भ्यः ||17 || </td>
</tr>
<tr>
<td class='VargaColorType2'>जनि॑ष्वा दे॒ववी᳚तये स॒र्वता᳚ता स्व॒स्तये᳚ |<span class='RishiDevChandas'>{आंगिरसो वीतहव्यः (भरद्वाजोवा) | अग्निः | बृहती}</span><p>आ दे॒वान्व॑क्ष्य॒मृताँ᳚, ऋता॒वृधो᳚ य॒ज्ञं दे॒वेषु॑ पिस्पृशः ||18 || </td>
</tr>
<tr>
<td class='VargaColorType2'>व॒यमु॑ त्वा गृहपते जनाना॒मग्ने॒, अक᳚र्म स॒मिधा᳚ बृ॒ह‌न्त᳚म् |<span class='RishiDevChandas'>{आंगिरसो वीतहव्यः (भरद्वाजोवा) | अग्निः | त्रिष्टुप्}</span><p>अ॒स्थू॒रि नो॒ गार्ह॑पत्यानि स‌न्तु ति॒ग्मेन॑ न॒स्तेज॑सा॒ सं शि॑शाधि ||19 || </td>
</tr>
<tr>
<td class='SuktaLabel'>[95] त्वमग्नेयज्ञानामित्यष्टाचत्वारिंशदृचस्य सूक्तस्य बार्हस्पत्योभरद्वाजोग्निर्गायत्री आद्याषष्ठ्यौवर्धमाने सप्तविंश्यनुष्टुप् षट्‌चत्वारिंशीत्रिष्टुप् अंत्येद्वेअनुष्टुभौ |<span class='MantraNumbering'>{मंडल:6, अनुवाक:2, सूक्त:1}{अष्टक:4, अध्याय:5}</span>
</td>
</tr>
<tr>
<td class='VargaColorType1'>त्वम॑ग्ने य॒ज्ञानां॒ होता॒ विश्वे᳚षां हि॒तः |<span class='RishiDevChandas'>{बार्हस्पत्यो भरद्वाजः | अग्निः | वर्धमान गायत्री}</span><p>दे॒वेभि॒र्मानु॑षे॒ जने᳚ ||1 || <span class='MantraNumbering'>वर्ग:21</span></td>
</tr>
<tr>
<td class='VargaColorType1'>स नो᳚ म॒‌न्द्राभि॑रध्व॒रे जि॒ह्वाभि᳚र्यजा म॒हः |<span class='RishiDevChandas'>{बार्हस्पत्यो भरद्वाजः | अग्निः | वर्धमान गायत्री}</span><p>आ दे॒वान्व॑क्षि॒ यक्षि॑ च ||2 || </td>
</tr>
<tr>
<td class='VargaColorType1'>वेत्था॒ हि वे᳚धो॒, अध्व॑नः प॒थश्च॑ दे॒वांज॑सा |<span class='RishiDevChandas'>{बार्हस्पत्यो भरद्वाजः | अग्निः | वर्धमान गायत्री}</span><p>अग्ने᳚ य॒ज्ञेषु॑ सुक्रतो ||3 || </td>
</tr>
<tr>
<td class='VargaColorType1'>त्वामी᳚ळे॒, अध॑ द्वि॒ता भ॑र॒तो वा॒जिभिः॑ शु॒नम् |<span class='RishiDevChandas'>{बार्हस्पत्यो भरद्वाजः | अग्निः | वर्धमान गायत्री}</span><p>ई॒जे य॒ज्ञेषु॑ य॒ज्ञिय᳚म् ||4 || </td>
</tr>
<tr>
<td class='VargaColorType1'>त्वमि॒मा वार्या᳚ पु॒रु दिवो᳚दासाय सुन्व॒ते |<span class='RishiDevChandas'>{बार्हस्पत्यो भरद्वाजः | अग्निः | वर्धमान गायत्री}</span><p>भ॒रद्वा᳚जाय दा॒शुषे᳚ ||5 || </td>
</tr>
<tr>
<td class='VargaColorType2'>त्वं दू॒तो, अम॑र्त्य॒ आ व॑हा॒ दैव्यं॒ जन᳚म् |<span class='RishiDevChandas'>{बार्हस्पत्यो भरद्वाजः | अग्निः | वर्धमान गायत्री}</span><p>शृ॒ण्वन्विप्र॑स्य सुष्टु॒तिम् ||6 || <span class='MantraNumbering'>वर्ग:22</span></td>
</tr>
<tr>
<td class='VargaColorType2'>त्वाम॑ग्ने स्वा॒ध्यो॒३॑(ओ॒) मर्ता᳚सो दे॒ववी᳚तये |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>य॒ज्ञेषु॑ दे॒वमी᳚ळते ||7 || </td>
</tr>
<tr>
<td class='VargaColorType2'>तव॒ प्र य॑क्षि सं॒दृश॑मु॒त क्रतुं᳚ सु॒दान॑वः |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>विश्वे᳚ जुष‌न्त का॒मिनः॑ ||8 || </td>
</tr>
<tr>
<td class='VargaColorType2'>त्वं होता॒ मनु॑र्हितो॒ वह्नि॑रा॒सा वि॒दुष्ट॑रः |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>अग्ने॒ यक्षि॑ दि॒वो विशः॑ ||9 || </td>
</tr>
<tr>
<td class='VargaColorType2'>अग्न॒ आ या᳚हि वी॒तये᳚ गृणा॒नो ह॒व्यदा᳚तये |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>नि होता᳚ सत्सि ब॒र्हिषि॑ ||10 || </td>
</tr>
<tr>
<td class='VargaColorType1'>तं त्वा᳚ स॒मिद्भि॑रङ्गिरो घृ॒तेन॑ वर्धयामसि |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>बृ॒हच्छो᳚चा यविष्ठ्य ||11 || <span class='MantraNumbering'>वर्ग:23</span></td>
</tr>
<tr>
<td class='VargaColorType1'>स नः॑ पृ॒थु श्र॒वाय्य॒मच्छा᳚ देव विवाससि |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>बृ॒हद॑ग्ने सु॒वीर्य᳚म् ||12 || </td>
</tr>
<tr>
<td class='VargaColorType1'>त्वाम॑ग्ने॒ पुष्क॑रा॒दध्यथ᳚र्वा॒ निर॑म‌न्थत |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>मू॒र्ध्नो विश्व॑स्य वा॒घतः॑ ||13 || </td>
</tr>
<tr>
<td class='VargaColorType1'>तमु॑ त्वा द॒ध्यङ्ङृषिः॑ पु॒त्र ई᳚धे॒, अथ᳚र्वणः |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>वृ॒त्र॒हणं᳚ पुरंद॒रम् ||14 || </td>
</tr>
<tr>
<td class='VargaColorType1'>तमु॑ त्वा पा॒थ्यो वृषा॒ समी᳚धे दस्यु॒ह‌न्त॑मम् |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>ध॒नं॒ज॒यं रणे᳚रणे ||15 || </td>
</tr>
<tr>
<td class='VargaColorType2'>एह्यू॒ षु ब्रवा᳚णि॒ तेऽग्न॑ इ॒त्थेत॑रा॒ गिरः॑ |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>ए॒भिर्व॑र्धास॒ इ‌न्दु॑भिः ||16 || <span class='MantraNumbering'>वर्ग:24</span></td>
</tr>
<tr>
<td class='VargaColorType2'>यत्र॒ क्व॑ च ते॒ मनो॒ दक्षं᳚ दधस॒ उत्त॑रम् |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>तत्रा॒ सदः॑ कृणवसे ||17 || </td>
</tr>
<tr>
<td class='VargaColorType2'>न॒हि ते᳚ पू॒र्तम॑क्षि॒पद्भुव᳚न्नेमानां वसो |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>अथा॒ दुवो᳚ वनवसे ||18 || </td>
</tr>
<tr>
<td class='VargaColorType2'>आग्निर॑गामि॒ भार॑तो वृत्र॒हा पु॑रु॒चेत॑नः |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>दिवो᳚दासस्य॒ सत्प॑तिः ||19 || </td>
</tr>
<tr>
<td class='VargaColorType2'>स हि विश्वाति॒ पार्थि॑वा र॒यिं दाश᳚न्महित्व॒ना |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>व॒न्वन्नवा᳚तो॒, अस्तृ॑तः ||20 || </td>
</tr>
<tr>
<td class='VargaColorType1'>स प्र॑त्न॒वन्नवी᳚य॒साग्ने᳚ द्यु॒म्नेन॑ सं॒यता᳚ |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>बृ॒हत्त॑त‌न्थ भा॒नुना᳚ ||21 || <span class='MantraNumbering'>वर्ग:25</span></td>
</tr>
<tr>
<td class='VargaColorType1'>प्र वः॑ सखायो, अ॒ग्नये॒ स्तोमं᳚ य॒ज्ञं च॑ धृष्णु॒या |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>अर्च॒ गाय॑ च वे॒धसे᳚ ||22 || </td>
</tr>
<tr>
<td class='VargaColorType1'>स हि यो मानु॑षा यु॒गा सीद॒द्धोता᳚ क॒विक्र॑तुः |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>दू॒तश्च॑ हव्य॒वाह॑नः ||23 || </td>
</tr>
<tr>
<td class='VargaColorType1'>ता राजा᳚ना॒ शुचि᳚व्रतादि॒त्यान्मारु॑तं ग॒णम् |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>वसो॒ यक्षी॒ह रोद॑सी ||24 || </td>
</tr>
<tr>
<td class='VargaColorType1'>वस्वी᳚ ते, अग्ने॒ संदृ॑ष्टिरिषय॒ते मर्त्या᳚य |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>ऊर्जो᳚ नपाद॒मृत॑स्य ||25 || </td>
</tr>
<tr>
<td class='VargaColorType2'>क्रत्वा॒ दा, अ॑स्तु॒ श्रेष्ठो॒ऽद्य त्वा᳚ व॒न्व‌न्त्सु॒रेक्णाः᳚ |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>मर्त॑ आनाश सुवृ॒क्तिम् ||26 || <span class='MantraNumbering'>वर्ग:26</span></td>
</tr>
<tr>
<td class='VargaColorType2'>ते ते᳚, अग्ने॒ त्वोता᳚, इ॒षय᳚‌न्तो॒ विश्व॒मायुः॑ |<span class='RishiDevChandas'>{बार्हस्पत्यो भरद्वाजः | अग्निः | अनुष्टुप्}</span><p>तर᳚‌न्तो, अ॒र्यो, अरा᳚तीर्व॒न्व‌न्तो᳚, अ॒र्यो, अरा᳚तीः ||27 || </td>
</tr>
<tr>
<td class='VargaColorType2'>अ॒ग्निस्ति॒ग्मेन॑ शो॒चिषा॒ यास॒द्विश्वं॒ न्य१॑(अ॒)त्रिण᳚म् |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>अ॒ग्निर्नो᳚ वनते र॒यिम् ||28 || </td>
</tr>
<tr>
<td class='VargaColorType2'>सु॒वीरं᳚ र॒यिमा भ॑र॒ जात॑वेदो॒ विच॑र्षणे |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>ज॒हि रक्षां᳚सि सुक्रतो ||29 || </td>
</tr>
<tr>
<td class='VargaColorType2'>त्वं नः॑ पा॒ह्यंह॑सो॒ जात॑वेदो, अघाय॒तः |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>रक्षा᳚ णो ब्रह्मणस्कवे ||30 || </td>
</tr>
<tr>
<td class='VargaColorType1'>यो नो᳚, अग्ने दु॒रेव॒ आ मर्तो᳚ व॒धाय॒ दाश॑ति |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>तस्मा᳚न्नः पा॒ह्यंह॑सः ||31 || <span class='MantraNumbering'>वर्ग:27</span></td>
</tr>
<tr>
<td class='VargaColorType1'>त्वं तं दे᳚व जि॒ह्वया॒ परि॑ बाधस्व दु॒ष्कृत᳚म् |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>मर्तो॒ यो नो॒ जिघां᳚सति ||32 || </td>
</tr>
<tr>
<td class='VargaColorType1'>भ॒रद्वा᳚जाय स॒प्रथः॒ शर्म॑ यच्छ सह‌न्त्य |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>अग्ने॒ वरे᳚ण्यं॒ वसु॑ ||33 || </td>
</tr>
<tr>
<td class='VargaColorType1'>अ॒ग्निर्वृ॒त्राणि॑ जङ्घनद्द्रविण॒स्युर्वि॑प॒न्यया᳚ |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>समि॑द्धः शु॒क्र आहु॑तः ||34 || </td>
</tr>
<tr>
<td class='VargaColorType1'>गर्भे᳚ मा॒तुः पि॒तुष्पि॒ता वि॑दिद्युता॒नो, अ॒क्षरे᳚ |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>सीद᳚न्नृ॒तस्य॒ योनि॒मा ||35 || </td>
</tr>
<tr>
<td class='VargaColorType2'>ब्रह्म॑ प्र॒जाव॒दा भ॑र॒ जात॑वेदो॒ विच॑र्षणे |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>अग्ने॒ यद्दी॒दय॑द्दि॒वि ||36 || <span class='MantraNumbering'>वर्ग:28</span></td>
</tr>
<tr>
<td class='VargaColorType2'>उप॑ त्वा र॒ण्वसं᳚दृशं॒ प्रय॑स्व‌न्तः सहस्कृत |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>अग्ने᳚ ससृ॒ज्महे॒ गिरः॑ ||37 || </td>
</tr>
<tr>
<td class='VargaColorType2'>उप॑ च्छा॒यामि॑व॒ घृणे॒रग᳚न्म॒ शर्म॑ ते व॒यम् |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>अग्ने॒ हिर᳚ण्यसंदृशः ||38 || </td>
</tr>
<tr>
<td class='VargaColorType2'>य उ॒ग्र इ॑व शर्य॒हा ति॒ग्मशृ᳚ङ्गो॒ न वंस॑गः |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>अग्ने॒ पुरो᳚ रु॒रोजि॑थ ||39 || </td>
</tr>
<tr>
<td class='VargaColorType2'>आ यं हस्ते॒ न खा॒दिनं॒ शिशुं᳚ जा॒तं न बिभ्र॑ति |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>वि॒शाम॒ग्निं स्व॑ध्व॒रम् ||40 || </td>
</tr>
<tr>
<td class='VargaColorType1'>प्र दे॒वं दे॒ववी᳚तये॒ भर॑ता वसु॒वित्त॑मम् |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>आ स्वे योनौ॒ नि षी᳚दतु ||41 || <span class='MantraNumbering'>वर्ग:29</span></td>
</tr>
<tr>
<td class='VargaColorType1'>आ जा॒तं जा॒तवे᳚दसि प्रि॒यं शि॑शी॒ताति॑थिम् |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>स्यो॒न आ गृ॒हप॑तिम् ||42 || </td>
</tr>
<tr>
<td class='VargaColorType1'>अग्ने᳚ यु॒क्ष्वा हि ये तवाश्वा᳚सो देव सा॒धवः॑ |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>अरं॒ वह᳚‌न्ति म॒न्यवे᳚ ||43 || </td>
</tr>
<tr>
<td class='VargaColorType1'>अच्छा᳚ नो या॒ह्या व॑हा॒भि प्रयां᳚सि वी॒तये᳚ |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>आ दे॒वा‌न्त्सोम॑पीतये ||44 || </td>
</tr>
<tr>
<td class='VargaColorType1'>उद॑ग्ने भारत द्यु॒मदज॑स्रेण॒ दवि॑द्युतत् |<span class='RishiDevChandas'>{बार्हस्पत्यो भरद्वाजः | अग्निः | गायत्री}</span><p>शोचा॒ वि भा᳚ह्यजर ||45 || </td>
</tr>
<tr>
<td class='VargaColorType2'>वी॒ती यो दे॒वं मर्तो᳚ दुव॒स्येद॒ग्निमी᳚ळीताध्व॒रे ह॒विष्मा॑न् |<span class='RishiDevChandas'>{बार्हस्पत्यो भरद्वाजः | अग्निः | त्रिष्टुप्}</span><p>होता᳚रं सत्य॒यजं॒ रोद॑स्योरुत्ता॒नह॑स्तो॒ नम॒सा वि॑वासेत् ||46 || <span class='MantraNumbering'>वर्ग:30</span></td>
</tr>
<tr>
<td class='VargaColorType2'>आ ते᳚, अग्न ऋ॒चा ह॒विर्हृ॒दा त॒ष्टं भ॑रामसि |<span class='RishiDevChandas'>{बार्हस्पत्यो भरद्वाजः | अग्निः | अनुष्टुप्}</span><p>ते ते᳚ भव‌न्तू॒क्षण॑ ऋष॒भासो᳚ व॒शा, उ॒त ||47 || </td>
</tr>
<tr>
<td class='VargaColorType2'>अ॒ग्निं दे॒वासो᳚, अग्रि॒यमि॒‌न्धते᳚ वृत्र॒ह‌न्त॑मम् |<span class='RishiDevChandas'>{बार्हस्पत्यो भरद्वाजः | अग्निः | अनुष्टुप्}</span><p>येना॒ वसू॒न्याभृ॑ता तृ॒ळ्हा रक्षां᳚सि वा॒जिना᳚ ||48 || </td>
</tr>
<tr>
<td class='SuktaLabel'>[96] पिबासोममिति पंचदशर्चस्य सूक्तस्य बार्हस्पत्यो भरद्वाजइंद्रत्रिष्टुंबंत्याद्विपदात्रिष्टुप् |<span class='MantraNumbering'>{मंडल:6, अनुवाक:2, सूक्त:2}{अष्टक:4, अध्याय:6}</span>
</td>
</tr>
<tr>
<td class='VargaColorType1'>पिबा॒ सोम॑म॒भि यमु॑ग्र॒ तर्द॑ ऊ॒र्वं गव्यं॒ महि॑ गृणा॒न इ᳚‌न्द्र |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>वि यो धृ॑ष्णो॒ वधि॑षो वज्रहस्त॒ विश्वा᳚ वृ॒त्रम॑मि॒त्रिया॒ शवो᳚भिः ||1 || <span class='MantraNumbering'>वर्ग:1</span></td>
</tr>
<tr>
<td class='VargaColorType1'>स ईं᳚ पाहि॒ य ऋ॑जी॒षी तरु॑त्रो॒ यः शिप्र॑वान्वृष॒भो यो म॑ती॒नाम् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>यो गो᳚त्र॒भिद्व॑ज्र॒भृद्यो ह॑रि॒ष्ठाः स इ᳚‌न्द्र चि॒त्राँ, अ॒भि तृ᳚‌न्धि॒ वाजा॑न् ||2 || </td>
</tr>
<tr>
<td class='VargaColorType1'>ए॒वा पा᳚हि प्र॒त्नथा॒ म‌न्द॑तु त्वा श्रु॒धि ब्रह्म॑ वावृ॒धस्वो॒त गी॒र्भिः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>आ॒विः सूर्यं᳚ कृणु॒हि पी᳚पि॒हीषो᳚ ज॒हि शत्रूँ᳚र॒भि गा, इ᳚‌न्द्र तृ‌न्धि ||3 || </td>
</tr>
<tr>
<td class='VargaColorType1'>ते त्वा॒ मदा᳚ बृ॒हदि᳚‌न्द्र स्वधाव इ॒मे पी॒ता, उ॑क्षय‌न्त द्यु॒म‌न्त᳚म् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>म॒हामनू᳚नं त॒वसं॒ विभू᳚तिं मत्स॒रासो᳚ जर्हृष‌न्त प्र॒साह᳚म् ||4 || </td>
</tr>
<tr>
<td class='VargaColorType1'>येभिः॒ सूर्य॑मु॒षसं᳚ म‌न्दसा॒नोऽवा᳚स॒योऽप॑ दृ॒ळ्हानि॒ दर्द्र॑त् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>म॒हामद्रिं॒ परि॒ गा, इ᳚‌न्द्र॒ स‌न्तं᳚ नु॒त्था, अच्यु॑तं॒ सद॑स॒स्परि॒ स्वात् ||5 || </td>
</tr>
<tr>
<td class='VargaColorType2'>तव॒ क्रत्वा॒ तव॒ तद्दं॒सना᳚भिरा॒मासु॑ प॒क्वं शच्या॒ नि दी᳚धः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>और्णो॒र्दुर॑ उ॒स्रिया᳚भ्यो॒ वि दृ॒ळ्होदू॒र्वाद्गा, अ॑सृजो॒, अङ्गि॑रस्वान् ||6 || <span class='MantraNumbering'>वर्ग:2</span></td>
</tr>
<tr>
<td class='VargaColorType2'>प॒प्राथ॒ क्षां महि॒ दंसो॒ व्यु१॑(उ॒)र्वीमुप॒ द्यामृ॒ष्वो बृ॒हदि᳚‌न्द्र स्तभायः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अधा᳚रयो॒ रोद॑सी दे॒वपु॑त्रे प्र॒त्ने मा॒तरा᳚ य॒ह्वी, ऋ॒तस्य॑ ||7 || </td>
</tr>
<tr>
<td class='VargaColorType2'>अध॑ त्वा॒ विश्वे᳚ पु॒र इ᳚‌न्द्र दे॒वा, एकं᳚ त॒वसं᳚ दधिरे॒ भरा᳚य |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अदे᳚वो॒ यद॒भ्यौहि॑ष्ट दे॒वा‌न्त्स्व॑र्षाता वृणत॒ इ‌न्द्र॒मत्र॑ ||8 || </td>
</tr>
<tr>
<td class='VargaColorType2'>अध॒ द्यौश्चि॑त्ते॒, अप॒ सा नु वज्रा᳚द्द्वि॒तान॑मद्भि॒यसा॒ स्वस्य॑ म॒न्योः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अहिं॒ यदि‌न्द्रो᳚, अ॒भ्योह॑सानं॒ नि चि॑द्वि॒श्वायुः॑ श॒यथे᳚ ज॒घान॑ ||9 || </td>
</tr>
<tr>
<td class='VargaColorType2'>अध॒ त्वष्टा᳚ ते म॒ह उ॑ग्र॒ वज्रं᳚ स॒हस्र॑भृष्टिं ववृतच्छ॒ताश्रि᳚म् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>निका᳚मम॒रम॑णसं॒ येन॒ नव᳚‌न्त॒महिं॒ सं पि॑णगृजीषिन् ||10 || </td>
</tr>
<tr>
<td class='VargaColorType1'>वर्धा॒न्यं विश्वे᳚ म॒रुतः॑ स॒जोषाः॒ पच॑च्छ॒तं म॑हि॒षाँ, इ᳚‌न्द्र॒ तुभ्य᳚म् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>पू॒षा विष्णु॒स्त्रीणि॒ सरां᳚सि धावन्वृत्र॒हणं᳚ मदि॒रमं॒शुम॑स्मै ||11 || <span class='MantraNumbering'>वर्ग:3</span></td>
</tr>
<tr>
<td class='VargaColorType1'>आ क्षोदो॒ महि॑ वृ॒तं न॒दीनां॒ परि॑ष्ठितमसृज ऊ॒र्मिम॒पाम् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>तासा॒मनु॑ प्र॒वत॑ इ‌न्द्र॒ प‌न्थां॒ प्रार्द॑यो॒ नीची᳚र॒पसः॑ समु॒द्रम् ||12 || </td>
</tr>
<tr>
<td class='VargaColorType1'>ए॒वा ता विश्वा᳚ चकृ॒वांस॒मि‌न्द्रं᳚ म॒हामु॒ग्रम॑जु॒र्यं स॑हो॒दाम् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>सु॒वीरं᳚ त्वा स्वायु॒धं सु॒वज्र॒मा ब्रह्म॒ नव्य॒मव॑से ववृत्यात् ||13 || </td>
</tr>
<tr>
<td class='VargaColorType1'>स नो॒ वाजा᳚य॒ श्रव॑स इ॒षे च॑ रा॒ये धे᳚हि द्यु॒मत॑ इ‌न्द्र॒ विप्रा॑न् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>भ॒रद्वा᳚जे नृ॒वत॑ इ‌न्द्र सू॒री‌न्दि॒वि च॑ स्मैधि॒ पार्ये᳚ न इ‌न्द्र ||14 || </td>
</tr>
<tr>
<td class='VargaColorType1'>अ॒या वाजं᳚ दे॒वहि॑तं सनेम॒ मदे᳚म श॒तहि॑माः सु॒वीराः᳚ ||<span class='RishiDevChandas'>{बार्हस्पत्यो भरद्वाजः | इन्द्रः | द्विपदात्रिष्टुप्}</span>15 || </td>
</tr>
<tr>
<td class='SuktaLabel'>[97] तमुष्नुहीति पंचदशर्चस्य सूक्तस्य बार्हस्पत्योभरद्वाज इंद्रस्त्रिष्टुप् |<span class='MantraNumbering'>{मंडल:6, अनुवाक:2, सूक्त:3}{अष्टक:4, अध्याय:6}</span>
</td>
</tr>
<tr>
<td class='VargaColorType2'>तमु॑ ष्टुहि॒ यो, अ॒भिभू᳚त्योजा व॒न्वन्नवा᳚तः पुरुहू॒त इ‌न्द्रः॑ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अषा᳚ळ्हमु॒ग्रं सह॑मानमा॒भिर्गी॒र्भिर्व॑र्ध वृष॒भं च॑र्षणी॒नाम् ||1 || <span class='MantraNumbering'>वर्ग:4</span></td>
</tr>
<tr>
<td class='VargaColorType2'>स यु॒ध्मः सत्वा᳚ खज॒कृत्स॒मद्वा᳚ तुविम्र॒क्षो न॑दनु॒माँ, ऋ॑जी॒षी |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>बृ॒हद्रे᳚णु॒श्च्यव॑नो॒ मानु॑षीणा॒मेकः॑ कृष्टी॒नाम॑भवत्स॒हावा᳚ ||2 || </td>
</tr>
<tr>
<td class='VargaColorType2'>त्वं ह॒ नु त्यद॑दमायो॒ दस्यूँ॒रेकः॑ कृ॒ष्टीर॑वनो॒रार्या᳚य |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अस्ति॑ स्वि॒न्नु वी॒र्य१॑(अं॒) तत्त॑ इ‌न्द्र॒ न स्वि॑दस्ति॒ तदृ॑तु॒था वि वो᳚चः ||3 || </td>
</tr>
<tr>
<td class='VargaColorType2'>सदिद्धि ते᳚ तुविजा॒तस्य॒ मन्ये॒ सहः॑ सहिष्ठ तुर॒तस्तु॒रस्य॑ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>उ॒ग्रमु॒ग्रस्य॑ त॒वस॒स्तवी॒योऽर॑ध्रस्य रध्र॒तुरो᳚ बभूव ||4 || </td>
</tr>
<tr>
<td class='VargaColorType2'>तन्नः॑ प्र॒त्नं स॒ख्यम॑स्तु यु॒ष्मे, इ॒त्था वद॑द्भिर्व॒लमङ्गि॑रोभिः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>हन्न॑च्युतच्युद्दस्मे॒षय᳚‌न्तमृ॒णोः पुरो॒ वि दुरो᳚, अस्य॒ विश्वाः᳚ ||5 || </td>
</tr>
<tr>
<td class='VargaColorType1'>स हि धी॒भिर्हव्यो॒, अस्त्यु॒ग्र ई᳚शान॒कृन्म॑ह॒ति वृ॑त्र॒तूर्ये᳚ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>स तो॒कसा᳚ता॒ तन॑ये॒ स व॒ज्री वि॑त‌न्त॒साय्यो᳚, अभवत्स॒मत्सु॑ ||6 || <span class='MantraNumbering'>वर्ग:5</span></td>
</tr>
<tr>
<td class='VargaColorType1'>स म॒ज्मना॒ जनि॑म॒ मानु॑षाणा॒मम॑र्त्येन॒ नाम्नाति॒ प्र स॑र्स्रे |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>स द्यु॒म्नेन॒ स शव॑सो॒त रा॒या स वी॒र्ये᳚ण॒ नृत॑मः॒ समो᳚काः ||7 || </td>
</tr>
<tr>
<td class='VargaColorType1'>स यो न मु॒हे न मिथू॒ जनो॒ भूत्सु॒म‌न्तु॑नामा॒ चुमु॑रिं॒ धुनिं᳚ च |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>वृ॒णक्पिप्रुं॒ शम्ब॑रं॒ शुष्ण॒मि‌न्द्रः॑ पु॒रां च्यौ॒त्नाय॑ श॒यथा᳚य॒ नू चि॑त् ||8 || </td>
</tr>
<tr>
<td class='VargaColorType1'>उ॒दाव॑ता॒ त्वक्ष॑सा॒ पन्य॑सा च वृत्र॒हत्या᳚य॒ रथ॑मि‌न्द्र तिष्ठ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>धि॒ष्व वज्रं॒ हस्त॒ आ द॑क्षिण॒त्राभि प्र म᳚‌न्द पुरुदत्र मा॒याः ||9 || </td>
</tr>
<tr>
<td class='VargaColorType1'>अ॒ग्निर्न शुष्कं॒ वन॑मि‌न्द्र हे॒ती रक्षो॒ नि ध॑क्ष्य॒शनि॒र्न भी॒मा |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>ग॒म्भी॒रय॑ ऋ॒ष्वया॒ यो रु॒रोजाध्वा᳚नयद्दुरि॒ता द॒म्भय॑च्च ||10 || </td>
</tr>
<tr>
<td class='VargaColorType2'>आ स॒हस्रं᳚ प॒थिभि॑रि‌न्द्र रा॒या तुवि॑द्युम्न तुवि॒वाजे᳚भिर॒र्वाक् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>या॒हि सू᳚नो सहसो॒ यस्य॒ नू चि॒ददे᳚व॒ ईशे᳚ पुरुहूत॒ योतोः᳚ ||11 || <span class='MantraNumbering'>वर्ग:6</span></td>
</tr>
<tr>
<td class='VargaColorType2'>प्र तु॑विद्यु॒म्नस्य॒ स्थवि॑रस्य॒ घृष्वे᳚र्दि॒वो र॑रप्शे महि॒मा पृ॑थि॒व्याः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>नास्य॒ शत्रु॒र्न प्र॑ति॒मान॑मस्ति॒ न प्र॑ति॒ष्ठिः पु॑रुमा॒यस्य॒ सह्योः᳚ ||12 || </td>
</tr>
<tr>
<td class='VargaColorType2'>प्र तत्ते᳚, अ॒द्या कर॑णं कृ॒तं भू॒त्कुत्सं॒ यदा॒युम॑तिथि॒ग्वम॑स्मै |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>पु॒रू स॒हस्रा॒ नि शि॑शा, अ॒भि क्षामुत्‌ तूर्व॑याणं धृष॒ता नि॑नेथ ||13 || </td>
</tr>
<tr>
<td class='VargaColorType2'>अनु॒ त्वाहि॑घ्ने॒, अध॑ देव दे॒वा मद॒न्विश्वे᳚ क॒वित॑मं कवी॒नाम् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>करो॒ यत्र॒ वरि॑वो बाधि॒ताय॑ दि॒वे जना᳚य त॒न्वे᳚ गृणा॒नः ||14 || </td>
</tr>
<tr>
<td class='VargaColorType2'>अनु॒ द्यावा᳚पृथि॒वी तत्त॒ ओजोऽम॑र्त्या जिहत इ‌न्द्र दे॒वाः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>कृ॒ष्वा कृ॑त्नो॒, अकृ॑तं॒ यत्ते॒, अस्त्यु॒क्थं नवी᳚यो जनयस्व य॒ज्ञैः ||15 || </td>
</tr>
<tr>
<td class='SuktaLabel'>[98] महाँइंद्रइति त्रयोदशर्चस्य सूक्तस्य बार्हस्पत्योभरद्वाजइंद्रस्त्रिष्टुप् |<span class='MantraNumbering'>{मंडल:6, अनुवाक:2, सूक्त:4}{अष्टक:4, अध्याय:6}</span>
</td>
</tr>
<tr>
<td class='VargaColorType1'>म॒हाँ, इ‌न्द्रो᳚ नृ॒वदा च॑र्षणि॒प्रा, उ॒त द्वि॒बर्हा᳚, अमि॒नः सहो᳚भिः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अ॒स्म॒द्र्य॑ग्वावृधे वी॒र्या᳚यो॒रुः पृ॒थुः सुकृ॑तः क॒र्तृभि॑र्भूत् ||1 || <span class='MantraNumbering'>वर्ग:7</span></td>
</tr>
<tr>
<td class='VargaColorType1'>इ‌न्द्र॑मे॒व धि॒षणा᳚ सा॒तये᳚ धाद्बृ॒ह‌न्त॑मृ॒ष्वम॒जरं॒ युवा᳚नम् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अषा᳚ळ्हेन॒ शव॑सा शूशु॒वांसं᳚ स॒द्यश्चि॒द्यो वा᳚वृ॒धे, असा᳚मि ||2 || </td>
</tr>
<tr>
<td class='VargaColorType1'>पृ॒थू क॒रस्ना᳚ बहु॒ला गभ॑स्ती, अस्म॒द्र्य१॑(अ॒)क्सं मि॑मीहि॒ श्रवां᳚सि |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>यू॒थेव॑ प॒श्वः प॑शु॒पा दमू᳚ना, अ॒स्माँ, इ᳚‌न्द्रा॒भ्या व॑वृत्स्वा॒जौ ||3 || </td>
</tr>
<tr>
<td class='VargaColorType1'>तं व॒ इ‌न्द्रं᳚ च॒तिन॑मस्य शा॒कैरि॒ह नू॒नं वा᳚ज॒य‌न्तो᳚ हुवेम |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>यथा᳚ चि॒त्पूर्वे᳚ जरि॒तार॑ आ॒सुरने᳚द्या, अनव॒द्या, अरि॑ष्टाः ||4 || </td>
</tr>
<tr>
<td class='VargaColorType1'>धृ॒तव्र॑तो धन॒दाः सोम॑वृद्धः॒ स हि वा॒मस्य॒ वसु॑नः पुरु॒क्षुः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>सं ज॑ग्मिरे प॒थ्या॒३॑(आ॒) रायो᳚, अस्मि‌न्त्समु॒द्रे न सि‌न्ध॑वो॒ याद॑मानाः ||5 || </td>
</tr>
<tr>
<td class='VargaColorType2'>शवि॑ष्ठं न॒ आ भ॑र शूर॒ शव॒ ओजि॑ष्ठ॒मोजो᳚, अभिभूत उ॒ग्रम् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>विश्वा᳚ द्यु॒म्ना वृष्ण्या॒ मानु॑षाणाम॒स्मभ्यं᳚ दा हरिवो माद॒यध्यै᳚ ||6 || <span class='MantraNumbering'>वर्ग:8</span></td>
</tr>
<tr>
<td class='VargaColorType2'>यस्ते॒ मदः॑ पृतना॒षाळमृ॑ध्र॒ इ‌न्द्र॒ तं न॒ आ भ॑र शूशु॒वांस᳚म् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>येन॑ तो॒कस्य॒ तन॑यस्य सा॒तौ मं᳚सी॒महि॑ जिगी॒वांस॒स्त्वोताः᳚ ||7 || </td>
</tr>
<tr>
<td class='VargaColorType2'>आ नो᳚ भर॒ वृष॑णं॒ शुष्म॑मि‌न्द्र धन॒स्पृतं᳚ शूशु॒वांसं᳚ सु॒दक्ष᳚म् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>येन॒ वंसा᳚म॒ पृत॑नासु॒ शत्रू॒‌न्तवो॒तिभि॑रु॒त जा॒मीँरजा᳚मीन् ||8 || </td>
</tr>
<tr>
<td class='VargaColorType2'>आ ते॒ शुष्मो᳚ वृष॒भ ए᳚तु प॒श्चादोत्त॒राद॑ध॒रादा पु॒रस्ता᳚त् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>आ वि॒श्वतो᳚, अ॒भि समे᳚त्व॒र्वाङि‌न्द्र॑ द्यु॒म्नं स्व᳚र्वद्धेह्य॒स्मे ||9 || </td>
</tr>
<tr>
<td class='VargaColorType2'>नृ॒वत्त॑ इ‌न्द्र॒ नृत॑माभिरू॒ती वं᳚सी॒महि॑ वा॒मं श्रोम॑तेभिः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>ईक्षे॒ हि वस्व॑ उ॒भय॑स्य राज॒‌न्धा रत्नं॒ महि॑ स्थू॒रं बृ॒ह‌न्त᳚म् ||10 || </td>
</tr>
<tr>
<td class='VargaColorType2'>म॒रुत्व᳚‌न्तं वृष॒भं वा᳚वृधा॒नमक॑वारिं दि॒व्यं शा॒समि‌न्द्र᳚म् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>वि॒श्वा॒साह॒मव॑से॒ नूत॑नायो॒ग्रं स॑हो॒दामि॒ह तं हु॑वेम ||11 || </td>
</tr>
<tr>
<td class='VargaColorType2'>जनं᳚ वज्रि॒न्महि॑ चि॒न्मन्य॑मानमे॒भ्यो नृभ्यो᳚ र‌न्धया॒ येष्वस्मि॑ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अधा॒ हि त्वा᳚ पृथि॒व्यां शूर॑सातौ॒ हवा᳚महे॒ तन॑ये॒ गोष्व॒प्सु ||12 || </td>
</tr>
<tr>
<td class='VargaColorType2'>व॒यं त॑ ए॒भिः पु॑रुहूत स॒ख्यैः शत्रोः᳚शत्रो॒रुत्त॑र॒ इत्स्या᳚म |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>घ्न‌न्तो᳚ वृ॒त्राण्यु॒भया᳚नि शूर रा॒या म॑देम बृह॒ता त्वोताः᳚ ||13 || </td>
</tr>
<tr>
<td class='SuktaLabel'>[99] द्यौर्नयइति त्रयोदशर्चस्य सूक्तस्य बार्हस्पत्योभरद्वाजइंद्रस्त्रिष्टुप्‌सप्तमीविराट्पंक्तिः |<span class='MantraNumbering'>{मंडल:6, अनुवाक:2, सूक्त:5}{अष्टक:4, अध्याय:6}</span>
</td>
</tr>
<tr>
<td class='VargaColorType1'>द्यौर्न य इ᳚‌न्द्रा॒भि भूमा॒र्यस्त॒स्थौ र॒यिः शव॑सा पृ॒त्सु जना॑न् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>तं नः॑ स॒हस्र॑भरमुर्वरा॒सां द॒द्धि सू᳚नो सहसो वृत्र॒तुर᳚म् ||1 || <span class='MantraNumbering'>वर्ग:9</span></td>
</tr>
<tr>
<td class='VargaColorType1'>दि॒वो न तुभ्य॒मन्वि᳚‌न्द्र स॒त्रासु॒र्यं᳚ दे॒वेभि॑र्धायि॒ विश्व᳚म् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अहिं॒ यद्वृ॒त्रम॒पो व᳚व्रि॒वांसं॒ हन्नृ॑जीषि॒न्विष्णु॑ना सचा॒नः ||2 || </td>
</tr>
<tr>
<td class='VargaColorType1'>तूर्व॒न्नोजी᳚या‌न्त॒वस॒स्तवी᳚यान्‌ कृ॒तब्र॒ह्मे‌न्द्रो᳚ वृ॒द्धम॑हाः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>राजा᳚भव॒न्मधु॑नः सो॒म्यस्य॒ विश्वा᳚सां॒ यत्पु॒रां द॒र्त्नुमाव॑त् ||3 || </td>
</tr>
<tr>
<td class='VargaColorType1'>श॒तैर॑पद्रन्प॒णय॑ इ॒‌न्द्रात्र॒ दशो᳚णये क॒वये॒ऽर्कसा᳚तौ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>व॒धैः शुष्ण॑स्या॒शुष॑स्य मा॒याः पि॒त्वो नारि॑रेची॒त्किं च॒न प्र ||4 || </td>
</tr>
<tr>
<td class='VargaColorType1'>म॒हो द्रु॒हो, अप॑ वि॒श्वायु॑ धायि॒ वज्र॑स्य॒ यत्पत॑ने॒ पादि॒ शुष्णः॑ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>उ॒रु ष स॒रथं॒ सार॑थये क॒रि‌न्द्रः॒ कुत्सा᳚य॒ सूर्य॑स्य सा॒तौ ||5 || </td>
</tr>
<tr>
<td class='VargaColorType2'>प्र श्ये॒नो न म॑दि॒रमं॒शुम॑स्मै॒ शिरो᳚ दा॒सस्य॒ नमु॑चेर्मथा॒यन् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>प्राव॒न्नमीं᳚ सा॒प्यं स॒स‌न्तं᳚ पृ॒णग्रा॒या समि॒षा सं स्व॒स्ति ||6 || <span class='MantraNumbering'>वर्ग:10</span></td>
</tr>
<tr>
<td class='VargaColorType2'>वि पिप्रो॒रहि॑मायस्य दृ॒ळ्हाः पुरो᳚ वज्रिं॒छव॑सा॒ न द॑र्दः |<span class='RishiDevChandas'>{बार्हस्पत्यो भरद्वाजः | इन्द्रः | विराट्पंक्तिः}</span><p>सुदा᳚म॒‌न्तद्रेक्णो᳚, अप्रमृ॒ष्यमृ॒जिश्व॑ने दा॒त्रं दा॒शुषे᳚ दाः ||7 || </td>
</tr>
<tr>
<td class='VargaColorType2'>स वे᳚त॒सुं दश॑मायं॒ दशो᳚णिं॒ तूतु॑जि॒मि‌न्द्रः॑ स्वभि॒ष्टिसु᳚म्नः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>आ तुग्रं॒ शश्व॒दिभं॒ द्योत॑नाय मा॒तुर्न सी॒मुप॑ सृजा, इ॒यध्यै᳚ ||8 || </td>
</tr>
<tr>
<td class='VargaColorType2'>स ईं॒ स्पृधो᳚ वनते॒, अप्र॑तीतो॒ बिभ्र॒द्वज्रं᳚ वृत्र॒हणं॒ गभ॑स्तौ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>तिष्ठ॒द्धरी॒, अध्यस्ते᳚व॒ गर्ते᳚ वचो॒युजा᳚ वहत॒ इ‌न्द्र॑मृ॒ष्वम् ||9 || </td>
</tr>
<tr>
<td class='VargaColorType2'>स॒नेम॒ तेऽव॑सा॒ नव्य॑ इ‌न्द्र॒ प्र पू॒रवः॑ स्तव‌न्त ए॒ना य॒ज्ञैः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>स॒प्त यत्पुरः॒ शर्म॒ शार॑दी॒र्दर्द्ध‌न्दासीः᳚ पुरु॒कुत्सा᳚य॒ शिक्ष॑न् ||10 || </td>
</tr>
<tr>
<td class='VargaColorType2'>त्वं वृ॒ध इ᳚‌न्द्र पू॒र्व्यो भू᳚र्वरिव॒स्यन्नु॒शने᳚ का॒व्याय॑ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>परा॒ नव॑वास्त्वमनु॒देयं᳚ म॒हे पि॒त्रे द॑दाथ॒ स्वं नपा᳚तम् ||11 || </td>
</tr>
<tr>
<td class='VargaColorType2'>त्वं धुनि॑रि‌न्द्र॒ धुनि॑मतीरृ॒णोर॒पः सी॒रा न स्रव᳚‌न्तीः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>प्र यत्स॑मु॒द्रमति॑ शूर॒ पर्षि॑ पा॒रया᳚ तु॒र्वशं॒ यदुं᳚ स्व॒स्ति ||12 || </td>
</tr>
<tr>
<td class='VargaColorType2'>तव॑ ह॒ त्यदि᳚‌न्द्र॒ विश्व॑मा॒जौ स॒स्तो धुनी॒चुमु॑री॒ या ह॒ सिष्व॑प् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>दी॒दय॒दित्तुभ्यं॒ सोमे᳚भिः सु॒न्व‌न्द॒भीति॑रि॒ध्मभृ॑तिः प॒क्थ्य१॑(अ॒)र्कैः ||13 || </td>
</tr>
<tr>
<td class='SuktaLabel'>[100] इमाउत्वेति द्वादशर्चस्य सूक्तस्य बार्हस्पत्योभरद्वाजइंद्रो नवम्येकादश्योर्विश्वेदेवास्त्रिष्टुप् |<span class='MantraNumbering'>{मंडल:6, अनुवाक:2, सूक्त:6}{अष्टक:4, अध्याय:6}</span>
</td>
</tr>
<tr>
<td class='VargaColorType1'>इ॒मा, उ॑ त्वा पुरु॒तम॑स्य का॒रोर्हव्यं᳚ वीर॒ हव्या᳚ हव‌न्ते |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>धियो᳚ रथे॒ष्ठाम॒जरं॒ नवी᳚यो र॒यिर्विभू᳚तिरीयते वच॒स्या ||1 || <span class='MantraNumbering'>वर्ग:11</span></td>
</tr>
<tr>
<td class='VargaColorType1'>तमु॑ स्तुष॒ इ‌न्द्रं॒ यो विदा᳚नो॒ गिर्वा᳚हसं गी॒र्भिर्य॒ज्ञवृ॑द्धम् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>यस्य॒ दिव॒मति॑ म॒ह्ना पृ॑थि॒व्याः पु॑रुमा॒यस्य॑ रिरि॒चे म॑हि॒त्वम् ||2 || </td>
</tr>
<tr>
<td class='VargaColorType1'>स इत्तमो᳚ऽवयु॒नं त॑त॒न्वत्सूर्ये᳚ण व॒युन॑वच्चकार |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>क॒दा ते॒ मर्ता᳚, अ॒मृत॑स्य॒ धामेय॑क्ष‌न्तो॒ न मि॑न‌न्ति स्वधावः ||3 || </td>
</tr>
<tr>
<td class='VargaColorType1'>यस्ता च॒कार॒ स कुह॑ स्वि॒दि‌न्द्रः॒ कमा जनं᳚ चरति॒ कासु॑ वि॒क्षु |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>कस्ते᳚ य॒ज्ञो मन॑से॒ शं वरा᳚य॒ को, अ॒र्क इ᳚‌न्द्र कत॒मः स होता᳚ ||4 || </td>
</tr>
<tr>
<td class='VargaColorType1'>इ॒दा हि ते॒ वेवि॑षतः पुरा॒जाः प्र॒त्नास॑ आ॒सुः पु॑रुकृ॒त्सखा᳚यः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>ये म॑ध्य॒मास॑ उ॒त नूत॑नास उ॒ताव॒मस्य॑ पुरुहूत बोधि ||5 || </td>
</tr>
<tr>
<td class='VargaColorType2'>तं पृ॒च्छ‌न्तोऽव॑रासः॒ परा᳚णि प्र॒त्ना त॑ इ‌न्द्र॒ श्रुत्यानु॑ येमुः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अर्चा᳚मसि वीर ब्रह्मवाहो॒ यादे॒व वि॒द्म तात्‌ त्वा᳚ म॒हा‌न्त᳚म् ||6 || <span class='MantraNumbering'>वर्ग:12</span></td>
</tr>
<tr>
<td class='VargaColorType2'>अ॒भि त्वा॒ पाजो᳚ र॒क्षसो॒ वि त॑स्थे॒ महि॑ जज्ञा॒नम॒भि तत्सु ति॑ष्ठ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>तव॑ प्र॒त्नेन॒ युज्ये᳚न॒ सख्या॒ वज्रे᳚ण धृष्णो॒, अप॒ ता नु॑दस्व ||7 || </td>
</tr>
<tr>
<td class='VargaColorType2'>स तु श्रु॑धी‌न्द्र॒ नूत॑नस्य ब्रह्मण्य॒तो वी᳚र कारुधायः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>त्वं ह्या॒३॑(आ॒)पिः प्र॒दिवि॑ पितॄ॒णां शश्व॑द्ब॒भूथ॑ सु॒हव॒ एष्टौ᳚ ||8 || </td>
</tr>
<tr>
<td class='VargaColorType2'>प्रोतये॒ वरु॑णं मि॒त्रमि‌न्द्रं᳚ म॒रुतः॑ कृ॒ष्वाव॑से नो, अ॒द्य |<span class='RishiDevChandas'>{बार्हस्पत्यो भरद्वाजः | विश्वेदेवाः | त्रिष्टुप्}</span><p>प्र पू॒षणं॒ विष्णु॑म॒ग्निं पुरं᳚धिं सवि॒तार॒मोष॑धीः॒ पर्व॑ताँश्च ||9 || </td>
</tr>
<tr>
<td class='VargaColorType2'>इ॒म उ॑ त्वा पुरुशाक प्रयज्यो जरि॒तारो᳚, अ॒भ्य॑र्च‌न्त्य॒र्कैः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>श्रु॒धी हव॒मा हु॑व॒तो हु॑वा॒नो न त्वावाँ᳚, अ॒न्यो, अ॑मृत॒ त्वद॑स्ति ||10 || </td>
</tr>
<tr>
<td class='VargaColorType2'>नू म॒ आ वाच॒मुप॑ याहि वि॒द्वान्विश्वे᳚भिः सूनो सहसो॒ यज॑त्रैः |<span class='RishiDevChandas'>{बार्हस्पत्यो भरद्वाजः | विश्वेदेवाः | त्रिष्टुप्}</span><p>ये, अ॑ग्निजि॒ह्वा, ऋ॑त॒साप॑ आ॒सुर्ये मनुं᳚ च॒क्रुरुप॑रं॒ दसा᳚य ||11 || </td>
</tr>
<tr>
<td class='VargaColorType2'>स नो᳚ बोधि पुरए॒ता सु॒गेषू॒त दु॒र्गेषु॑ पथि॒कृद्विदा᳚नः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>ये, अश्र॑मास उ॒रवो॒ वहि॑ष्ठा॒स्तेभि᳚र्न इ‌न्द्रा॒भि व॑क्षि॒ वाज᳚म् ||12 || </td>
</tr>
<tr>
<td class='SuktaLabel'>[101] यएकइदित्येकादशर्चस्य सूक्तस्य बार्हस्पत्योभरद्वाजइंद्रस्त्रिष्टुप् |<span class='MantraNumbering'>{मंडल:6, अनुवाक:2, सूक्त:7}{अष्टक:4, अध्याय:6}</span>
</td>
</tr>
<tr>
<td class='VargaColorType1'>य एक॒ इद्धव्य॑श्चर्षणी॒नामि‌न्द्रं॒ तं गी॒र्भिर॒भ्य॑र्च आ॒भिः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>यः पत्य॑ते वृष॒भो वृष्ण्या᳚वा‌न्त्स॒त्यः सत्वा᳚ पुरुमा॒यः सह॑स्वान् ||1 || <span class='MantraNumbering'>वर्ग:13</span></td>
</tr>
<tr>
<td class='VargaColorType1'>तमु॑ नः॒ पूर्वे᳚ पि॒तरो॒ नव॑ग्वाः स॒प्त विप्रा᳚सो, अ॒भि वा॒जय᳚‌न्तः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>न॒क्ष॒द्दा॒भं ततु॑रिं पर्वते॒ष्ठामद्रो᳚घवाचं म॒तिभिः॒ शवि॑ष्ठम् ||2 || </td>
</tr>
<tr>
<td class='VargaColorType1'>तमी᳚मह॒ इ‌न्द्र॑मस्य रा॒यः पु॑रु॒वीर॑स्य नृ॒वतः॑ पुरु॒क्षोः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>यो, अस्कृ॑धोयुर॒जरः॒ स्व᳚र्वा॒‌न्तमा भ॑र हरिवो माद॒यध्यै᳚ ||3 || </td>
</tr>
<tr>
<td class='VargaColorType1'>तन्नो॒ वि वो᳚चो॒ यदि॑ ते पु॒रा चि॑ज्जरि॒तार॑ आन॒शुः सु॒म्नमि᳚‌न्द्र |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>कस्ते᳚ भा॒गः किं वयो᳚ दुध्र खिद्वः॒ पुरु॑हूत पुरूवसोऽसुर॒घ्नः ||4 || </td>
</tr>
<tr>
<td class='VargaColorType1'>तं पृ॒च्छ‌न्ती॒ वज्र॑हस्तं रथे॒ष्ठामि‌न्द्रं॒ वेपी॒ वक्व॑री॒ यस्य॒ नू गीः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>तु॒वि॒ग्रा॒भं तु॑विकू॒र्मिं र॑भो॒दां गा॒तुमि॑षे॒ नक्ष॑ते॒ तुम्र॒मच्छ॑ ||5 || </td>
</tr>
<tr>
<td class='VargaColorType2'>अ॒या ह॒ त्यं मा॒यया᳚ वावृधा॒नं म॑नो॒जुवा᳚ स्वतवः॒ पर्व॑तेन |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अच्यु॑ता चिद्वीळि॒ता स्वो᳚जो रु॒जो वि दृ॒ळ्हा धृ॑ष॒ता वि॑रप्शिन् ||6 || <span class='MantraNumbering'>वर्ग:14</span></td>
</tr>
<tr>
<td class='VargaColorType2'>तं वो᳚ धि॒या नव्य॑स्या॒ शवि॑ष्ठं प्र॒त्नं प्र॑त्न॒वत्प॑रितंस॒यध्यै᳚ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>स नो᳚ वक्षदनिमा॒नः सु॒वह्मे‌न्द्रो॒ विश्वा॒न्यति॑ दु॒र्गहा᳚णि ||7 || </td>
</tr>
<tr>
<td class='VargaColorType2'>आ जना᳚य॒ द्रुह्व॑णे॒ पार्थि॑वानि दि॒व्यानि॑ दीपयो॒ऽ‌न्तरि॑क्षा |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>तपा᳚ वृषन्वि॒श्वतः॑ शो॒चिषा॒ तान्ब्र᳚ह्म॒द्विषे᳚ शोचय॒ क्षाम॒पश्च॑ ||8 || </td>
</tr>
<tr>
<td class='VargaColorType2'>भुवो॒ जन॑स्य दि॒व्यस्य॒ राजा॒ पार्थि॑वस्य॒ जग॑तस्त्वेषसंदृक् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>धि॒ष्व वज्रं॒ दक्षि॑ण इ‌न्द्र॒ हस्ते॒ विश्वा᳚, अजुर्य दयसे॒ वि मा॒याः ||9 || </td>
</tr>
<tr>
<td class='VargaColorType2'>आ सं॒यत॑मि‌न्द्र णः स्व॒स्तिं श॑त्रु॒तूर्या᳚य बृह॒तीममृ॑ध्राम् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>यया॒ दासा॒न्यार्या᳚णि वृ॒त्रा करो᳚ वज्रि‌न्त्सु॒तुका॒ नाहु॑षाणि ||10 || </td>
</tr>
<tr>
<td class='VargaColorType2'>स नो᳚ नि॒युद्भिः॑ पुरुहूत वेधो वि॒श्ववा᳚राभि॒रा ग॑हि प्रयज्यो |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>न या, अदे᳚वो॒ वर॑ते॒ न दे॒व आभि᳚र्याहि॒ तूय॒मा म॑द्र्य॒द्रिक् ||11 || </td>
</tr>
<tr>
<td class='SuktaLabel'>[102] सुतइदिति दशर्चस्य सूक्तस्य बार्हस्पत्योभरद्वाजइंद्रस्त्रिष्टुप् |<span class='MantraNumbering'>{मंडल:6, अनुवाक:2, सूक्त:8}{अष्टक:4, अध्याय:6}</span>
</td>
</tr>
<tr>
<td class='VargaColorType1'>सु॒त इत्‌ त्वं निमि॑श्ल इ‌न्द्र॒ सोमे॒ स्तोमे॒ ब्रह्म॑णि श॒स्यमा᳚न उ॒क्थे |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>यद्वा᳚ यु॒क्ताभ्यां᳚ मघव॒न्हरि॑भ्यां॒ बिभ्र॒द्वज्रं᳚ बा॒ह्वोरि᳚‌न्द्र॒ यासि॑ ||1 || <span class='MantraNumbering'>वर्ग:15</span></td>
</tr>
<tr>
<td class='VargaColorType1'>यद्वा᳚ दि॒वि पार्ये॒ सुष्वि॑मि‌न्द्र वृत्र॒हत्येऽव॑सि॒ शूर॑सातौ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>यद्वा॒ दक्ष॑स्य बि॒भ्युषो॒, अबि॑भ्य॒दर᳚‌न्धयः॒ शर्ध॑त इ‌न्द्र॒ दस्यू॑न् ||2 || </td>
</tr>
<tr>
<td class='VargaColorType1'>पाता᳚ सु॒तमि‌न्द्रो᳚, अस्तु॒ सोमं᳚ प्रणे॒नीरु॒ग्रो ज॑रि॒तार॑मू॒ती |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>कर्ता᳚ वी॒राय॒ सुष्व॑य उ लो॒कं दाता॒ वसु॑ स्तुव॒ते की॒रये᳚ चित् ||3 || </td>
</tr>
<tr>
<td class='VargaColorType1'>ग‌न्तेया᳚‌न्ति॒ सव॑ना॒ हरि॑भ्यां ब॒भ्रिर्वज्रं᳚ प॒पिः सोमं᳚ द॒दिर्गाः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>कर्ता᳚ वी॒रं नर्यं॒ सर्व॑वीरं॒ श्रोता॒ हवं᳚ गृण॒तः स्तोम॑वाहाः ||4 || </td>
</tr>
<tr>
<td class='VargaColorType1'>अस्मै᳚ व॒यं यद्वा॒वान॒ तद्वि॑विष्म॒ इ‌न्द्रा᳚य॒ यो नः॑ प्र॒दिवो॒, अप॒स्कः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>सु॒ते सोमे᳚ स्तु॒मसि॒ शंस॑दु॒क्थे‌न्द्रा᳚य॒ ब्रह्म॒ वर्ध॑नं॒ यथास॑त् ||5 || </td>
</tr>
<tr>
<td class='VargaColorType2'>ब्रह्मा᳚णि॒ हि च॑कृ॒षे वर्ध॑नानि॒ ताव॑त्त इ‌न्द्र म॒तिभि᳚र्विविष्मः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>सु॒ते सोमे᳚ सुतपाः॒ श‌न्त॑मानि॒ राण्ड्या᳚ क्रियास्म॒ वक्ष॑णानि य॒ज्ञैः ||6 || <span class='MantraNumbering'>वर्ग:16</span></td>
</tr>
<tr>
<td class='VargaColorType2'>स नो᳚ बोधि पुरो॒ळाशं॒ ररा᳚णः॒ पिबा॒ तु सोमं॒ गो,ऋ॑जीकमि‌न्द्र |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>एदं ब॒र्हिर्यज॑मानस्य सीदो॒रुं कृ॑धि त्वाय॒त उ॑ लो॒कम् ||7 || </td>
</tr>
<tr>
<td class='VargaColorType2'>स म᳚‌न्दस्वा॒ ह्यनु॒ जोष॑मुग्र॒ प्र त्वा᳚ य॒ज्ञास॑ इ॒मे, अ॑श्नुव‌न्तु |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>प्रेमे हवा᳚सः पुरुहू॒तम॒स्मे, आ त्वे॒यं धीरव॑स इ‌न्द्र यम्याः ||8 || </td>
</tr>
<tr>
<td class='VargaColorType2'>तं वः॑ सखायः॒ सं यथा᳚ सु॒तेषु॒ सोमे᳚भिरीं पृणता भो॒जमि‌न्द्र᳚म् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>कु॒वित्तस्मा॒, अस॑ति नो॒ भरा᳚य॒ न सुष्वि॒मि‌न्द्रोऽव॑से मृधाति ||9 || </td>
</tr>
<tr>
<td class='VargaColorType2'>ए॒वेदि‌न्द्रः॑ सु॒ते, अ॑स्तावि॒ सोमे᳚ भ॒रद्वा᳚जेषु॒ क्षय॒दिन्म॒घोनः॑ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अस॒द्यथा᳚ जरि॒त्र उ॒त सू॒रिरि‌न्द्रो᳚ रा॒यो वि॒श्ववा᳚रस्य दा॒ता ||10 || </td>
</tr>
<tr>
<td class='SuktaLabel'>[103] वृषामदइति दशर्चस्य सूक्तस्य बार्हस्पत्योभरद्वाजइंद्रत्रिष्टुप् |<span class='MantraNumbering'>{मंडल:6, अनुवाक:3, सूक्त:1}{अष्टक:4, अध्याय:6}</span>
</td>
</tr>
<tr>
<td class='VargaColorType1'>वृषा॒ मद॒ इ‌न्द्रे॒ श्लोक॑ उ॒क्था सचा॒ सोमे᳚षु सुत॒पा, ऋ॑जी॒षी |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अ॒र्च॒त्र्यो᳚ म॒घवा॒ नृभ्य॑ उ॒क्थैर्द्यु॒क्षो राजा᳚ गि॒रामक्षि॑तोतिः ||1 || <span class='MantraNumbering'>वर्ग:17</span></td>
</tr>
<tr>
<td class='VargaColorType1'>ततु॑रिर्वी॒रो नर्यो॒ विचे᳚ताः॒ श्रोता॒ हवं᳚ गृण॒त उ॒र्व्यू᳚तिः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>वसुः॒ शंसो᳚ न॒रां का॒रुधा᳚या वा॒जी स्तु॒तो वि॒दथे᳚ दाति॒ वाज᳚म् ||2 || </td>
</tr>
<tr>
<td class='VargaColorType1'>अक्षो॒ न च॒क्र्योः᳚ शूर बृ॒हन्प्र ते᳚ म॒ह्ना रि॑रिचे॒ रोद॑स्योः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>वृ॒क्षस्य॒ नु ते᳚ पुरुहूत व॒या व्यू॒३॑(ऊ॒)तयो᳚ रुरुहुरि‌न्द्र पू॒र्वीः ||3 || </td>
</tr>
<tr>
<td class='VargaColorType1'>शची᳚वतस्ते पुरुशाक॒ शाका॒ गवा᳚मिव स्रु॒तयः॑ सं॒चर॑णीः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>व॒त्सानां॒ न त॒‌न्तय॑स्त इ‌न्द्र॒ दाम᳚न्व‌न्तो, अदा॒मानः॑ सुदामन् ||4 || </td>
</tr>
<tr>
<td class='VargaColorType1'>अ॒न्यद॒द्य कर्व॑रम॒न्यदु॒ श्वोऽस॑च्च॒ सन्मुहु॑राच॒क्रिरि‌न्द्रः॑ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>मि॒त्रो नो॒, अत्र॒ वरु॑णश्च पू॒षार्यो वश॑स्य पर्ये॒तास्ति॑ ||5 || </td>
</tr>
<tr>
<td class='VargaColorType2'>वि त्वदापो॒ न पर्व॑तस्य पृ॒ष्ठादु॒क्थेभि॑रि‌न्द्रानय‌न्त य॒ज्ञैः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>तं त्वा॒भिः सु॑ष्टु॒तिभि᳚र्वा॒जय᳚‌न्त आ॒जिं न ज॑ग्मुर्गिर्वाहो॒, अश्वाः᳚ ||6 || <span class='MantraNumbering'>वर्ग:18</span></td>
</tr>
<tr>
<td class='VargaColorType2'>न यं जर᳚‌न्ति श॒रदो॒ न मासा॒ न द्याव॒ इ‌न्द्र॑मवक॒र्शय᳚‌न्ति |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>वृ॒द्धस्य॑ चिद्वर्धतामस्य त॒नूः स्तोमे᳚भिरु॒क्थैश्च॑ श॒स्यमा᳚ना ||7 || </td>
</tr>
<tr>
<td class='VargaColorType2'>न वी॒ळवे॒ नम॑ते॒ न स्थि॒राय॒ न शर्ध॑ते॒ दस्यु॑जूताय स्त॒वान् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अज्रा॒, इ‌न्द्र॑स्य गि॒रय॑श्चिदृ॒ष्वा ग᳚म्भी॒रे चि॑द्भवति गा॒धम॑स्मै ||8 || </td>
</tr>
<tr>
<td class='VargaColorType2'>ग॒म्भी॒रेण॑ न उ॒रुणा᳚मत्रि॒न्प्रेषो य᳚‌न्धि सुतपाव॒न्वाजा॑न् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>स्था, ऊ॒ षु ऊ॒र्ध्व ऊ॒ती, अरि॑षण्यन्न॒क्तोर्व्यु॑ष्टौ॒ परि॑तक्म्यायाम् ||9 || </td>
</tr>
<tr>
<td class='VargaColorType2'>सच॑स्व ना॒यमव॑से, अ॒भीक॑ इ॒तो वा॒ तमि᳚‌न्द्र पाहि रि॒षः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अ॒मा चै᳚न॒मर᳚ण्ये पाहि रि॒षो मदे᳚म श॒तहि॑माः सु॒वीराः᳚ ||10 || </td>
</tr>
<tr>
<td class='SuktaLabel'>[104] यातऊतिरिति नवर्चस्य सूक्तस्य बार्हस्पत्योभरद्वाजइंद्रस्त्रिष्टुप् |<span class='MantraNumbering'>{मंडल:6, अनुवाक:3, सूक्त:2}{अष्टक:4, अध्याय:6}</span>
</td>
</tr>
<tr>
<td class='VargaColorType1'>या त॑ ऊ॒तिर॑व॒मा या प॑र॒मा या म॑ध्य॒मे‌न्द्र॑ शुष्मि॒न्नस्ति॑ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>ताभि॑रू॒ षु वृ॑त्र॒हत्ये᳚ऽवीर्न ए॒भिश्च॒ वाजै᳚र्म॒हान्न॑ उग्र ||1 || <span class='MantraNumbering'>वर्ग:19</span></td>
</tr>
<tr>
<td class='VargaColorType1'>आभिः॒ स्पृधो᳚ मिथ॒तीररि॑षण्यन्न॒मित्र॑स्य व्यथया म॒न्युमि᳚‌न्द्र |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>आभि॒र्विश्वा᳚, अभि॒युजो॒ विषू᳚ची॒रार्या᳚य॒ विशोऽव॑ तारी॒र्दासीः᳚ ||2 || </td>
</tr>
<tr>
<td class='VargaColorType1'>इ‌न्द्र॑ जा॒मय॑ उ॒त येऽजा᳚मयोऽर्वाची॒नासो᳚ व॒नुषो᳚ युयु॒ज्रे |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>त्वमे᳚षां विथु॒रा शवां᳚सि ज॒हि वृष्ण्या᳚नि कृणु॒ही परा᳚चः ||3 || </td>
</tr>
<tr>
<td class='VargaColorType1'>शूरो᳚ वा॒ शूरं᳚ वनते॒ शरी᳚रैस्तनू॒रुचा॒ तरु॑षि॒ यत्कृ॒ण्वैते᳚ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>तो॒के वा॒ गोषु॒ तन॑ये॒ यद॒प्सु वि क्र‌न्द॑सी, उ॒र्वरा᳚सु॒ ब्रवै᳚ते ||4 || </td>
</tr>
<tr>
<td class='VargaColorType1'>न॒हि त्वा॒ शूरो॒ न तु॒रो न धृ॒ष्णुर्न त्वा᳚ यो॒धो मन्य॑मानो यु॒योध॑ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>इ‌न्द्र॒ नकि॑ष्ट्वा॒ प्रत्य॑स्त्येषां॒ विश्वा᳚ जा॒तान्य॒भ्य॑सि॒ तानि॑ ||5 || </td>
</tr>
<tr>
<td class='VargaColorType2'>स प॑त्यत उ॒भयो᳚र्नृ॒म्णम॒योर्यदी᳚ वे॒धसः॑ समि॒थे हव᳚‌न्ते |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>वृ॒त्रे वा᳚ म॒हो नृ॒वति॒ क्षये᳚ वा॒ व्यच॑स्व‌न्ता॒ यदि॑ वित‌न्त॒सैते᳚ ||6 || <span class='MantraNumbering'>वर्ग:20</span></td>
</tr>
<tr>
<td class='VargaColorType2'>अध॑ स्मा ते चर्ष॒णयो॒ यदेजा॒नि‌न्द्र॑ त्रा॒तोत भ॑वा वरू॒ता |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अ॒स्माका᳚सो॒ ये नृत॑मासो, अ॒र्य इ‌न्द्र॑ सू॒रयो᳚ दधि॒रे पु॒रो नः॑ ||7 || </td>
</tr>
<tr>
<td class='VargaColorType2'>अनु॑ ते दायि म॒ह इ᳚‌न्द्रि॒याय॑ स॒त्रा ते॒ विश्व॒मनु॑ वृत्र॒हत्ये᳚ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अनु॑ क्ष॒त्रमनु॒ सहो᳚ यज॒त्रे‌न्द्र॑ दे॒वेभि॒रनु॑ ते नृ॒षह्ये᳚ ||8 || </td>
</tr>
<tr>
<td class='VargaColorType2'>ए॒वा नः॒ स्पृधः॒ सम॑जा स॒मत्स्वि‌न्द्र॑ रार॒‌न्धि मि॑थ॒तीरदे᳚वीः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>वि॒द्याम॒ वस्तो॒रव॑सा गृ॒ण‌न्तो᳚ भ॒रद्वा᳚जा, उ॒त त॑ इ‌न्द्र नू॒नम् ||9 || </td>
</tr>
<tr>
<td class='SuktaLabel'>[105] श्रुधीनइत्यष्टर्चस्य सूक्तस्य बार्हस्पत्योभरद्वाजइंद्रस्त्रिष्टुप् |<span class='MantraNumbering'>{मंडल:6, अनुवाक:3, सूक्त:3}{अष्टक:4, अध्याय:6}</span>
</td>
</tr>
<tr>
<td class='VargaColorType1'>श्रु॒धी न॑ इ‌न्द्र॒ ह्वया᳚मसि त्वा म॒हो वाज॑स्य सा॒तौ वा᳚वृषा॒णाः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>सं यद्विशोऽय᳚‌न्त॒ शूर॑साता, उ॒ग्रं नोऽवः॒ पार्ये॒, अह᳚‌न्दाः ||1 || <span class='MantraNumbering'>वर्ग:21</span></td>
</tr>
<tr>
<td class='VargaColorType1'>त्वां वा॒जी ह॑वते वाजिने॒यो म॒हो वाज॑स्य॒ गध्य॑स्य सा॒तौ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>त्वां वृ॒त्रेष्वि᳚‌न्द्र॒ सत्प॑तिं॒ तरु॑त्रं॒ त्वां च॑ष्टे मुष्टि॒हा गोषु॒ युध्य॑न् ||2 || </td>
</tr>
<tr>
<td class='VargaColorType1'>त्वं क॒विं चो᳚दयो॒ऽर्कसा᳚तौ॒ त्वं कुत्सा᳚य॒ शुष्णं᳚ दा॒शुषे᳚ वर्क् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>त्वं शिरो᳚, अम॒र्मणः॒ परा᳚हन्नतिथि॒ग्वाय॒ शंस्यं᳚ करि॒ष्यन् ||3 || </td>
</tr>
<tr>
<td class='VargaColorType1'>त्वं रथं॒ प्र भ॑रो यो॒धमृ॒ष्वमावो॒ युध्य᳚‌न्तं वृष॒भं दश॑द्युम् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>त्वं तुग्रं᳚ वेत॒सवे॒ सचा᳚ह॒‌न्त्वं तुजिं᳚ गृ॒ण‌न्त॑मि‌न्द्र तूतोः ||4 || </td>
</tr>
<tr>
<td class='VargaColorType1'>त्वं तदु॒क्थमि᳚‌न्द्र ब॒र्हणा᳚ कः॒ प्र यच्छ॒ता स॒हस्रा᳚ शूर॒ दर्षि॑ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अव॑ गि॒रेर्दासं॒ शम्ब॑रं ह॒न्प्रावो॒ दिवो᳚दासं चि॒त्राभि॑रू॒ती ||5 || </td>
</tr>
<tr>
<td class='VargaColorType2'>त्वं श्र॒द्धाभि᳚र्म‌न्दसा॒नः सोमै᳚र्द॒भीत॑ये॒ चुमु॑रिमि‌न्द्र सिष्वप् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>त्वं र॒जिं पिठी᳚नसे दश॒स्यन्ष॒ष्टिं स॒हस्रा॒ शच्या॒ सचा᳚हन् ||6 || <span class='MantraNumbering'>वर्ग:22</span></td>
</tr>
<tr>
<td class='VargaColorType2'>अ॒हं च॒न तत्सू॒रिभि॑रानश्यां॒ तव॒ ज्याय॑ इ‌न्द्र सु॒म्नमोजः॑ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>त्वया॒ यत्स्तव᳚‌न्ते सधवीर वी॒रास्त्रि॒वरू᳚थेन॒ नहु॑षा शविष्ठ ||7 || </td>
</tr>
<tr>
<td class='VargaColorType2'>व॒यं ते᳚, अ॒स्यामि᳚‌न्द्र द्यु॒म्नहू᳚तौ॒ सखा᳚यः स्याम महिन॒ प्रेष्ठाः᳚ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>प्रात॑र्दनिः, क्षत्र॒श्रीर॑स्तु॒ श्रेष्ठो᳚ घ॒ने वृ॒त्राणां᳚ स॒नये॒ धना᳚नाम् ||8 || </td>
</tr>
<tr>
<td class='SuktaLabel'>[106] किमस्यमदइत्यष्टर्चस्य सूक्तस्य बार्हस्पत्यो भरद्वाजरंद्र अंत्यायाश्चायमानोराजात्रिष्टुप् (चायमानस्यराज्ञोदानस्तुतिः) |<span class='MantraNumbering'>{मंडल:6, अनुवाक:3, सूक्त:4}{अष्टक:4, अध्याय:6}</span>
</td>
</tr>
<tr>
<td class='VargaColorType1'>किम॑स्य॒ मदे॒ किम्व॑स्य पी॒तावि‌न्द्रः॒ किम॑स्य स॒ख्ये च॑कार |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>रणा᳚ वा॒ ये नि॒षदि॒ किं ते, अ॑स्य पु॒रा वि॑विद्रे॒ किमु॒ नूत॑नासः ||1 || <span class='MantraNumbering'>वर्ग:23</span></td>
</tr>
<tr>
<td class='VargaColorType1'>सद॑स्य॒ मदे॒ सद्व॑स्य पी॒तावि‌न्द्रः॒ सद॑स्य स॒ख्ये च॑कार |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>रणा᳚ वा॒ ये नि॒षदि॒ सत्ते, अ॑स्य पु॒रा वि॑विद्रे॒ सदु॒ नूत॑नासः ||2 || </td>
</tr>
<tr>
<td class='VargaColorType1'>न॒हि नु ते᳚ महि॒मनः॑ समस्य॒ न म॑घवन्मघव॒त्‌ त्वस्य॑ वि॒द्म |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>न राध॑सोराधसो॒ नूत॑न॒स्ये‌न्द्र॒ नकि॑र्ददृश इ‌न्द्रि॒यं ते᳚ ||3 || </td>
</tr>
<tr>
<td class='VargaColorType1'>ए॒तत्‌ त्यत्त॑ इ‌न्द्रि॒यम॑चेति॒ येनाव॑धीर्व॒रशि॑खस्य॒ शेषः॑ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>वज्र॑स्य॒ यत्ते॒ निह॑तस्य॒ शुष्मा᳚त्स्व॒नाच्चि॑दि‌न्द्र पर॒मो द॒दार॑ ||4 || </td>
</tr>
<tr>
<td class='VargaColorType1'>वधी॒दि‌न्द्रो᳚ व॒रशि॑खस्य॒ शेषो᳚ऽभ्याव॒र्तिने᳚ चायमा॒नाय॒ शिक्ष॑न् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>वृ॒चीव॑तो॒ यद्ध॑रियू॒पीया᳚यां॒ हन्पूर्वे॒, अर्धे᳚ भि॒यसाप॑रो॒ दर्त् ||5 || </td>
</tr>
<tr>
<td class='VargaColorType2'>त्रिं॒शच्छ॑तं व॒र्मिण॑ इ‌न्द्र सा॒कं य॒व्याव॑त्यां पुरुहूत श्रव॒स्या |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>वृ॒चीव᳚‌न्तः॒ शर॑वे॒ पत्य॑मानाः॒ पात्रा᳚ भि‌न्दा॒ना न्य॒र्थान्या᳚यन् ||6 || <span class='MantraNumbering'>वर्ग:24</span></td>
</tr>
<tr>
<td class='VargaColorType2'>यस्य॒ गावा᳚वरु॒षा सू᳚यव॒स्यू, अ॒‌न्तरू॒ षु चर॑तो॒ रेरि॑हाणा |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>स सृंज॑याय तु॒र्वशं॒ परा᳚दाद्वृ॒चीव॑तो दैववा॒ताय॒ शिक्ष॑न् ||7 || </td>
</tr>
<tr>
<td class='VargaColorType2'>द्व॒याँ, अ॑ग्ने र॒थिनो᳚ विंश॒तिं गा व॒धूम॑तो म॒घवा॒ मह्यं᳚ स॒म्राट् |<span class='RishiDevChandas'>{बार्हस्पत्यो भरद्वाजः | चायमानोराजा | त्रिष्टुप्}</span><p>अ॒भ्या॒व॒र्ती चा᳚यमा॒नो द॑दाति दू॒णाशे॒यं दक्षि॑णा पार्थ॒वाना᳚म् ||8 || </td>
</tr>
<tr>
<td class='SuktaLabel'>[107] आगावइत्यष्टर्चस्य सूक्तस्य बार्हस्पत्योभरद्वाजोगौस्त्रिष्टुप् (द्वितीयाया इंद्रश्चांत्यपादस्यच) द्वितीयाध्यास्तिस्रोजगत्योंत्यानुष्टुप् |<span class='MantraNumbering'>{मंडल:6, अनुवाक:3, सूक्त:5}{अष्टक:4, अध्याय:6}</span>
</td>
</tr>
<tr>
<td class='VargaColorType1'>आ गावो᳚, अग्मन्नु॒त भ॒द्रम॑क्र॒‌न्त्सीद᳚‌न्तु गो॒ष्ठे र॒णय᳚‌न्त्व॒स्मे |<span class='RishiDevChandas'>{बार्हस्पत्यो भरद्वाजः | गावः | त्रिष्टुप्}</span><p>प्र॒जाव॑तीः पुरु॒रूपा᳚, इ॒ह स्यु॒रि‌न्द्रा᳚य पू॒र्वीरु॒षसो॒ दुहा᳚नाः ||1 || <span class='MantraNumbering'>वर्ग:25</span></td>
</tr>
<tr>
<td class='VargaColorType1'>इ‌न्द्रो॒ यज्व॑ने पृण॒ते च॑ शिक्ष॒त्युपेद्द॑दाति॒ न स्वं मु॑षायति |<span class='RishiDevChandas'>{बार्हस्पत्यो भरद्वाजः | गाव इन्द्रो वा | जगती}</span><p>भूयो᳚भूयो र॒यिमिद॑स्य व॒र्धय॒न्नभि᳚न्ने खि॒ल्ये नि द॑धाति देव॒युम् ||2 || </td>
</tr>
<tr>
<td class='VargaColorType1'>न ता न॑श‌न्ति॒ न द॑भाति॒ तस्क॑रो॒ नासा᳚मामि॒त्रो व्यथि॒रा द॑धर्षति |<span class='RishiDevChandas'>{बार्हस्पत्यो भरद्वाजः | गावः | जगती}</span><p>दे॒वाँश्च॒ याभि॒र्यज॑ते॒ ददा᳚ति च॒ ज्योगित्ताभिः॑ सचते॒ गोप॑तिः स॒ह ||3 || </td>
</tr>
<tr>
<td class='VargaColorType1'>न ता, अर्वा᳚ रे॒णुक॑काटो, अश्नुते॒ न सं᳚स्कृत॒त्रमुप॑ य‌न्ति॒ ता, अ॒भि |<span class='RishiDevChandas'>{बार्हस्पत्यो भरद्वाजः | गावः | जगती}</span><p>उ॒रु॒गा॒यमभ॑यं॒ तस्य॒ ता, अनु॒ गावो॒ मर्त॑स्य॒ वि च॑र‌न्ति॒ यज्व॑नः ||4 || </td>
</tr>
<tr>
<td class='VargaColorType1'>गावो॒ भगो॒ गाव॒ इ‌न्द्रो᳚ मे, अच्छा॒न्‌ गावः॒ सोम॑स्य प्रथ॒मस्य॑ भ॒क्षः |<span class='RishiDevChandas'>{बार्हस्पत्यो भरद्वाजः | गावः | त्रिष्टुप्}</span><p>इ॒मा या गावः॒ स ज॑नास॒ इ‌न्द्र॑ इ॒च्छामीद्धृ॒दा मन॑सा चि॒दि‌न्द्र᳚म् ||5 || </td>
</tr>
<tr>
<td class='VargaColorType1'>यू॒यं गा᳚वो मेदयथा कृ॒शं चि॑दश्री॒रं चि॑त्कृणुथा सु॒प्रती᳚कम् |<span class='RishiDevChandas'>{बार्हस्पत्यो भरद्वाजः | गावः | त्रिष्टुप्}</span><p>भ॒द्रं गृ॒हं कृ॑णुथ भद्रवाचो बृ॒हद्वो॒ वय॑ उच्यते स॒भासु॑ ||6 || </td>
</tr>
<tr>
<td class='VargaColorType1'>प्र॒जाव॑तीः सू॒यव॑सं रि॒श‌न्तीः᳚ शु॒द्धा, अ॒पः सु॑प्रपा॒णे पिब᳚‌न्तीः |<span class='RishiDevChandas'>{बार्हस्पत्यो भरद्वाजः | गावः | त्रिष्टुप्}</span><p>मा वः॑ स्ते॒न ई᳚शत॒ माघशं᳚सः॒ परि॑ वो हे॒ती रु॒द्रस्य॑ वृज्याः ||7 || </td>
</tr>
<tr>
<td class='VargaColorType1'>उपे॒दमु॑प॒पर्च॑नमा॒सु गोषूप॑ पृच्यताम् |<span class='RishiDevChandas'>{बार्हस्पत्यो भरद्वाजः | गाव इन्द्रो वा | अनुष्टुप्}</span><p>उप॑ ऋष॒भस्य॒ रेत॒स्युपे᳚‌न्द्र॒ तव॑ वी॒र्ये᳚ ||8 || </td>
</tr>
<tr>
<td class='SuktaLabel'>[108] इंद्रंवइति षडृचस्य सूक्तस्य बार्हस्पत्योभरद्वाजइंद्रस्त्रिष्टुप् |<span class='MantraNumbering'>{मंडल:6, अनुवाक:3, सूक्त:6}{अष्टक:4, अध्याय:7}</span>
</td>
</tr>
<tr>
<td class='VargaColorType1'>इ‌न्द्रं᳚ वो॒ नरः॑ स॒ख्याय॑ सेपुर्म॒हो य‌न्तः॑ सुम॒तये᳚ चका॒नाः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>म॒हो हि दा॒ता वज्र॑हस्तो॒, अस्ति॑ म॒हामु॑ र॒ण्वमव॑से यजध्वम् ||1 || <span class='MantraNumbering'>वर्ग:1</span></td>
</tr>
<tr>
<td class='VargaColorType1'>आ यस्मि॒न्हस्ते॒ नर्या᳚ मिमि॒क्षुरा रथे᳚ हिर॒ण्यये᳚ रथे॒ष्ठाः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>आ र॒श्मयो॒ गभ॑स्त्योः स्थू॒रयो॒राध्व॒न्नश्वा᳚सो॒ वृष॑णो युजा॒नाः ||2 || </td>
</tr>
<tr>
<td class='VargaColorType1'>श्रि॒ये ते॒ पादा॒ दुव॒ आ मि॑मिक्षुर्धृ॒ष्णुर्व॒ज्री शव॑सा॒ दक्षि॑णावान् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>वसा᳚नो॒, अत्कं᳚ सुर॒भिं दृ॒शे कं स्व१॑(अ॒)र्ण नृ॑तविषि॒रो ब॑भूथ ||3 || </td>
</tr>
<tr>
<td class='VargaColorType1'>स सोम॒ आमि॑श्लतमः सु॒तो भू॒द्यस्मि᳚न्प॒क्तिः प॒च्यते॒ स‌न्ति॑ धा॒नाः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>इ‌न्द्रं॒ नरः॑ स्तु॒व‌न्तो᳚ ब्रह्मका॒रा, उ॒क्था शंस᳚‌न्तो दे॒ववा᳚ततमाः ||4 || </td>
</tr>
<tr>
<td class='VargaColorType1'>न ते॒, अ‌न्तः॒ शव॑सो धाय्य॒स्य वि तु बा᳚बधे॒ रोद॑सी महि॒त्वा |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>आ ता सू॒रिः पृ॑णति॒ तूतु॑जानो यू॒थेवा॒प्सु स॒मीज॑मान ऊ॒ती ||5 || </td>
</tr>
<tr>
<td class='VargaColorType1'>ए॒वेदि‌न्द्रः॑ सु॒हव॑ ऋ॒ष्वो, अ॑स्तू॒ती, अनू᳚ती हिरिशि॒प्रः सत्वा᳚ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>ए॒वा हि जा॒तो, अस॑मात्योजाः पु॒रू च॑ वृ॒त्रा ह॑नति॒ नि दस्यू॑न् ||6 || </td>
</tr>
<tr>
<td class='SuktaLabel'>[109] भूयइति पंचर्चस्य सूक्तस्य बार्हस्पत्योभरद्वाज इंद्रस्त्रिष्टुप् |<span class='MantraNumbering'>{मंडल:6, अनुवाक:3, सूक्त:7}{अष्टक:4, अध्याय:7}</span>
</td>
</tr>
<tr>
<td class='VargaColorType2'>भूय॒ इद्वा᳚वृधे वी॒र्या᳚यँ॒, एको᳚, अजु॒र्यो द॑यते॒ वसू᳚नि |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>प्र रि॑रिचे दि॒व इ‌न्द्रः॑ पृथि॒व्या, अ॒र्धमिद॑स्य॒ प्रति॒ रोद॑सी, उ॒भे ||1 || <span class='MantraNumbering'>वर्ग:2</span></td>
</tr>
<tr>
<td class='VargaColorType2'>अधा᳚ मन्ये बृ॒हद॑सु॒र्य॑मस्य॒ यानि॑ दा॒धार॒ नकि॒रा मि॑नाति |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>दि॒वेदि॑वे॒ सूर्यो᳚ दर्श॒तो भू॒द्वि सद्मा᳚न्युर्वि॒या सु॒क्रतु॑र्धात् ||2 || </td>
</tr>
<tr>
<td class='VargaColorType2'>अ॒द्या चि॒न्नू चि॒त्तदपो᳚ न॒दीनां॒ यदा᳚भ्यो॒, अर॑दो गा॒तुमि᳚‌न्द्र |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>नि पर्व॑ता, अद्म॒सदो॒ न से᳚दु॒स्त्वया᳚ दृ॒ळ्हानि॑ सुक्रतो॒ रजां᳚सि ||3 || </td>
</tr>
<tr>
<td class='VargaColorType2'>स॒त्यमित्तन्न त्वावाँ᳚, अ॒न्यो, अ॒स्ती‌न्द्र॑ दे॒वो न मर्त्यो॒ ज्याया॑न् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अह॒न्नहिं᳚ परि॒शया᳚न॒मर्णोऽवा᳚सृजो, अ॒पो, अच्छा᳚ समु॒द्रम् ||4 || </td>
</tr>
<tr>
<td class='VargaColorType2'>त्वम॒पो वि दुरो॒ विषू᳚ची॒रि‌न्द्र॑ दृ॒ळ्हम॑रुजः॒ पर्व॑तस्य |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>राजा᳚भवो॒ जग॑तश्चर्षणी॒नां सा॒कं सूर्यं᳚ ज॒नय॒‌न्द्यामु॒षास᳚म् ||5 || </td>
</tr>
<tr>
<td class='SuktaLabel'>[110] अभूरेकइति पंचर्चस्य सूक्तस्य भारद्वाजः सुहोत्रइंद्रस्त्रिष्टुप् चतुर्थीशक्वरी (सुहोत्रः शुनहोत्रोनरो गर्गऋजिश्वाइत्येते ऋषयोबृहस्पतेः पौत्राउतदौष्षंतेर्भरतस्य पौत्रा इति विषयेइतिहासः श्रूयते) |<span class='MantraNumbering'>{मंडल:6, अनुवाक:3, सूक्त:8}{अष्टक:4, अध्याय:7}</span>
</td>
</tr>
<tr>
<td class='VargaColorType1'>अभू॒रेको᳚ रयिपते रयी॒णामा हस्त॑योरधिथा, इ‌न्द्र कृ॒ष्टीः |<span class='RishiDevChandas'>{भारद्वाजः सुहोत्रः | इन्द्रः | त्रिष्टुप्}</span><p>वि तो॒के, अ॒प्सु तन॑ये च॒ सूरेऽवो᳚च‌न्त चर्ष॒णयो॒ विवा᳚चः ||1 || <span class='MantraNumbering'>वर्ग:3</span></td>
</tr>
<tr>
<td class='VargaColorType1'>त्वद्भि॒ये‌न्द्र॒ पार्थि॑वानि॒ विश्वाच्यु॑ता चिच्च्यावय‌न्ते॒ रजां᳚सि |<span class='RishiDevChandas'>{भारद्वाजः सुहोत्रः | इन्द्रः | त्रिष्टुप्}</span><p>द्यावा॒क्षामा॒ पर्व॑तासो॒ वना᳚नि॒ विश्वं᳚ दृ॒ळ्हं भ॑यते॒, अज्म॒न्ना ते᳚ ||2 || </td>
</tr>
<tr>
<td class='VargaColorType1'>त्वं कुत्से᳚ना॒भि शुष्ण॑मि‌न्द्रा॒शुषं᳚ युध्य॒ कुय॑वं॒ गवि॑ष्टौ |<span class='RishiDevChandas'>{भारद्वाजः सुहोत्रः | इन्द्रः | त्रिष्टुप्}</span><p>दश॑ प्रपि॒त्वे, अध॒ सूर्य॑स्य मुषा॒यश्च॒क्रमवि॑वे॒ रपां᳚सि ||3 || </td>
</tr>
<tr>
<td class='VargaColorType1'>त्वं श॒तान्यव॒ शम्ब॑रस्य॒ पुरो᳚ जघ‌न्थाप्र॒तीनि॒ दस्योः᳚ |<span class='RishiDevChandas'>{भारद्वाजः सुहोत्रः | इन्द्रः | शक्वरी}</span><p>अशि॑क्षो॒ यत्र॒ शच्या᳚ शचीवो॒ दिवो᳚दासाय सुन्व॒ते सु॑तक्रे भ॒रद्वा᳚जाय गृण॒ते वसू᳚नि ||4 || </td>
</tr>
<tr>
<td class='VargaColorType1'>स स॑त्यसत्वन्मह॒ते रणा᳚य॒ रथ॒मा ति॑ष्ठ तुविनृम्ण भी॒मम् |<span class='RishiDevChandas'>{भारद्वाजः सुहोत्रः | इन्द्रः | त्रिष्टुप्}</span><p>या॒हि प्र॑पथि॒न्नव॒सोप॑ म॒द्रिक्प्र च॑ श्रुत श्रावय चर्ष॒णिभ्यः॑ ||5 || </td>
</tr>
<tr>
<td class='SuktaLabel'>[111] अपूर्व्येति पंचर्चस्य सूक्तस्य भारद्वाजः सुहोत्रइंद्रस्त्रिष्टुप् |<span class='MantraNumbering'>{मंडल:6, अनुवाक:3, सूक्त:9}{अष्टक:4, अध्याय:7}</span>
</td>
</tr>
<tr>
<td class='VargaColorType2'>अपू᳚र्व्या पुरु॒तमा᳚न्यस्मै म॒हे वी॒राय॑ त॒वसे᳚ तु॒राय॑ |<span class='RishiDevChandas'>{भारद्वाजः सुहोत्रः | इन्द्रः | त्रिष्टुप्}</span><p>वि॒र॒प्शिने᳚ व॒ज्रिणे॒ श‌न्त॑मानि॒ वचां᳚स्या॒सा स्थवि॑राय तक्षम् ||1 || <span class='MantraNumbering'>वर्ग:4</span></td>
</tr>
<tr>
<td class='VargaColorType2'>स मा॒तरा॒ सूर्ये᳚णा कवी॒नामवा᳚सयद्रु॒जदद्रिं᳚ गृणा॒नः |<span class='RishiDevChandas'>{भारद्वाजः सुहोत्रः | इन्द्रः | त्रिष्टुप्}</span><p>स्वा॒धीभि॒रृक्व॑भिर्वावशा॒न उदु॒स्रिया᳚णामसृजन्नि॒दान᳚म् ||2 || </td>
</tr>
<tr>
<td class='VargaColorType2'>स वह्नि॑भि॒रृक्व॑भि॒र्गोषु॒ शश्व᳚न्मि॒तज्ञु॑भिः पुरु॒कृत्वा᳚ जिगाय |<span class='RishiDevChandas'>{भारद्वाजः सुहोत्रः | इन्द्रः | त्रिष्टुप्}</span><p>पुरः॑ पुरो॒हा सखि॑भिः सखी॒य‌न्दृ॒ळ्हा रु॑रोज क॒विभिः॑ क॒विः सन् ||3 || </td>
</tr>
<tr>
<td class='VargaColorType2'>स नी॒व्या᳚भिर्जरि॒तार॒मच्छा᳚ म॒हो वाजे᳚भिर्म॒हद्भि॑श्च॒ शुष्मैः᳚ |<span class='RishiDevChandas'>{भारद्वाजः सुहोत्रः | इन्द्रः | त्रिष्टुप्}</span><p>पु॒रु॒वीरा᳚भिर्वृषभ क्षिती॒नामा गि᳚र्वणः सुवि॒ताय॒ प्र या᳚हि ||4 || </td>
</tr>
<tr>
<td class='VargaColorType2'>स सर्गे᳚ण॒ शव॑सा त॒क्तो, अत्यै᳚र॒प इ‌न्द्रो᳚ दक्षिण॒तस्तु॑रा॒षाट् |<span class='RishiDevChandas'>{भारद्वाजः सुहोत्रः | इन्द्रः | त्रिष्टुप्}</span><p>इ॒त्था सृ॑जा॒ना, अन॑पावृ॒दर्थं᳚ दि॒वेदि॑वे विविषुरप्रमृ॒ष्यम् ||5 || </td>
</tr>
<tr>
<td class='SuktaLabel'>[112] यओजिष्ठइति पंचर्चस्य सूक्तस्य भारद्वाजः शुनहोत्र इंद्रस्त्रिष्टुप् |<span class='MantraNumbering'>{मंडल:6, अनुवाक:3, सूक्त:10}{अष्टक:4, अध्याय:7}</span>
</td>
</tr>
<tr>
<td class='VargaColorType1'>य ओजि॑ष्ठ इ‌न्द्र॒ तं सु नो᳚ दा॒ मदो᳚ वृष‌न्त्स्वभि॒ष्टिर्दास्वा॑न् |<span class='RishiDevChandas'>{भारद्वाजः शुनहोत्रः | इन्द्रः | त्रिष्टुप्}</span><p>सौव॑श्व्यं॒ यो व॒नव॒त्स्वश्वो᳚ वृ॒त्रा स॒मत्सु॑ सा॒सह॑द॒मित्रा॑न् ||1 || <span class='MantraNumbering'>वर्ग:5</span></td>
</tr>
<tr>
<td class='VargaColorType1'>त्वां ही॒३॑(ई॒)‌न्द्राव॑से॒ विवा᳚चो॒ हव᳚‌न्ते चर्ष॒णयः॒ शूर॑सातौ |<span class='RishiDevChandas'>{भारद्वाजः शुनहोत्रः | इन्द्रः | त्रिष्टुप्}</span><p>त्वं विप्रे᳚भि॒र्वि प॒णीँर॑शाय॒स्त्वोत॒ इत्सनि॑ता॒ वाज॒मर्वा᳚ ||2 || </td>
</tr>
<tr>
<td class='VargaColorType1'>त्वं ताँ, इ᳚‌न्द्रो॒भयाँ᳚, अ॒मित्रा॒‌न्दासा᳚ वृ॒त्राण्यार्या᳚ च शूर |<span class='RishiDevChandas'>{भारद्वाजः शुनहोत्रः | इन्द्रः | त्रिष्टुप्}</span><p>वधी॒र्वने᳚व॒ सुधि॑तेभि॒रत्कै॒रा पृ॒त्सु द॑र्षि नृ॒णां नृ॑तम ||3 || </td>
</tr>
<tr>
<td class='VargaColorType1'>स त्वं न॑ इ॒‌न्द्राक॑वाभिरू॒ती सखा᳚ वि॒श्वायु॑रवि॒ता वृ॒धे भूः᳚ |<span class='RishiDevChandas'>{भारद्वाजः शुनहोत्रः | इन्द्रः | त्रिष्टुप्}</span><p>स्व॑र्षाता॒ यद्ध्वया᳚मसि त्वा॒ युध्य᳚‌न्तो ने॒मधि॑ता पृ॒त्सु शू᳚र ||4 || </td>
</tr>
<tr>
<td class='VargaColorType1'>नू॒नं न॑ इ‌न्द्राप॒राय॑ च स्या॒ भवा᳚ मृळी॒क उ॒त नो᳚, अ॒भिष्टौ᳚ |<span class='RishiDevChandas'>{भारद्वाजः शुनहोत्रः | इन्द्रः | त्रिष्टुप्}</span><p>इ॒त्था गृ॒ण‌न्तो᳚ म॒हिन॑स्य॒ शर्म᳚‌न्दि॒वि ष्या᳚म॒ पार्ये᳚ गो॒षत॑माः ||5 || </td>
</tr>
<tr>
<td class='SuktaLabel'>[113] संचत्वइति पंचर्चस्य सूक्तस्य भारद्वाजः शुनहोत्र-इंद्रस्त्रिष्टुप् |<span class='MantraNumbering'>{मंडल:6, अनुवाक:3, सूक्त:11}{अष्टक:4, अध्याय:7}</span>
</td>
</tr>
<tr>
<td class='VargaColorType2'>सं च॒ त्वे ज॒ग्मुर्गिर॑ इ‌न्द्र पू॒र्वीर्वि च॒ त्वद्य᳚‌न्ति वि॒भ्वो᳚ मनी॒षाः |<span class='RishiDevChandas'>{भारद्वाजः शुनहोत्रः | इन्द्रः | त्रिष्टुप्}</span><p>पु॒रा नू॒नं च॑ स्तु॒तय॒ ऋषी᳚णां पस्पृ॒ध्र इ‌न्द्रे॒, अध्यु॑क्था॒र्का ||1 || <span class='MantraNumbering'>वर्ग:6</span></td>
</tr>
<tr>
<td class='VargaColorType2'>पु॒रु॒हू॒तो यः पु॑रुगू॒र्त ऋभ्वाँ॒, एकः॑ पुरुप्रश॒स्तो, अस्ति॑ य॒ज्ञैः |<span class='RishiDevChandas'>{भारद्वाजः शुनहोत्रः | इन्द्रः | त्रिष्टुप्}</span><p>रथो॒ न म॒हे शव॑से युजा॒नो॒३॑(ओ॒)ऽस्माभि॒रि‌न्द्रो᳚, अनु॒माद्यो᳚ भूत् ||2 || </td>
</tr>
<tr>
<td class='VargaColorType2'>न यं हिंस᳚‌न्ति धी॒तयो॒ न वाणी॒रि‌न्द्रं॒ नक्ष॒‌न्तीद॒भि व॒र्धय᳚‌न्तीः |<span class='RishiDevChandas'>{भारद्वाजः शुनहोत्रः | इन्द्रः | त्रिष्टुप्}</span><p>यदि॑ स्तो॒तारः॑ श॒तं यत्स॒हस्रं᳚ गृ॒ण‌न्ति॒ गिर्व॑णसं॒ शं तद॑स्मै ||3 || </td>
</tr>
<tr>
<td class='VargaColorType2'>अस्मा᳚, ए॒तद्दि॒व्य१॑(अ॒)र्चेव॑ मा॒सा मि॑मि॒क्ष इ‌न्द्रे॒ न्य॑यामि॒ सोमः॑ |<span class='RishiDevChandas'>{भारद्वाजः शुनहोत्रः | इन्द्रः | त्रिष्टुप्}</span><p>जनं॒ न धन्व᳚न्न॒भि सं यदापः॑ स॒त्रा वा᳚वृधु॒र्हव॑नानि य॒ज्ञैः ||4 || </td>
</tr>
<tr>
<td class='VargaColorType2'>अस्मा᳚, ए॒तन्मह्या᳚ङ्गू॒षम॑स्मा॒, इ‌न्द्रा᳚य स्तो॒त्रं म॒तिभि॑रवाचि |<span class='RishiDevChandas'>{भारद्वाजः शुनहोत्रः | इन्द्रः | त्रिष्टुप्}</span><p>अस॒द्यथा᳚ मह॒ति वृ॑त्र॒तूर्य॒ इ‌न्द्रो᳚ वि॒श्वायु॑रवि॒ता वृ॒धश्च॑ ||5 || </td>
</tr>
<tr>
<td class='SuktaLabel'>[114] कदाभुवन्निति पंचर्चस्य सूक्तस्य भारद्वाजोनर इंद्रस्त्रिष्टुप् |<span class='MantraNumbering'>{मंडल:6, अनुवाक:3, सूक्त:12}{अष्टक:4, अध्याय:7}</span>
</td>
</tr>
<tr>
<td class='VargaColorType1'>क॒दा भु॑व॒न्‌ रथ॑क्षयाणि॒ ब्रह्म॑ क॒दा स्तो॒त्रे स॑हस्रपो॒ष्यं᳚ दाः |<span class='RishiDevChandas'>{भारद्वाजो नरः | इन्द्रः | त्रिष्टुप्}</span><p>क॒दा स्तोमं᳚ वासयोऽस्य रा॒या क॒दा धियः॑ करसि॒ वाज॑रत्नाः ||1 || <span class='MantraNumbering'>वर्ग:7</span></td>
</tr>
<tr>
<td class='VargaColorType1'>कर्हि॑ स्वि॒त्तदि᳚‌न्द्र॒ यन्नृभि॒र्नॄन्वी॒रैर्वी॒रान्नी॒ळया᳚से॒ जया॒जीन् |<span class='RishiDevChandas'>{भारद्वाजो नरः | इन्द्रः | त्रिष्टुप्}</span><p>त्रि॒धातु॒ गा, अधि॑ जयासि॒ गोष्वि‌न्द्र॑ द्यु॒म्नं स्व᳚र्वद्धेह्य॒स्मे ||2 || </td>
</tr>
<tr>
<td class='VargaColorType1'>कर्हि॑ स्वि॒त्तदि᳚‌न्द्र॒ यज्ज॑रि॒त्रे वि॒श्वप्सु॒ ब्रह्म॑ कृ॒णवः॑ शविष्ठ |<span class='RishiDevChandas'>{भारद्वाजो नरः | इन्द्रः | त्रिष्टुप्}</span><p>क॒दा धियो॒ न नि॒युतो᳚ युवासे क॒दा गोम॑घा॒ हव॑नानि गच्छाः ||3 || </td>
</tr>
<tr>
<td class='VargaColorType1'>स गोम॑घा जरि॒त्रे, अश्व॑श्च‌न्द्रा॒ वाज॑श्रवसो॒, अधि॑ धेहि॒ पृक्षः॑ |<span class='RishiDevChandas'>{भारद्वाजो नरः | इन्द्रः | त्रिष्टुप्}</span><p>पी॒पि॒हीषः॑ सु॒दुघा᳚मि‌न्द्र धे॒नुं भ॒रद्वा᳚जेषु सु॒रुचो᳚ रुरुच्याः ||4 || </td>
</tr>
<tr>
<td class='VargaColorType1'>तमा नू॒नं वृ॒जन॑म॒न्यथा᳚ चि॒च्छूरो॒ यच्छ॑क्र॒ वि दुरो᳚ गृणी॒षे |<span class='RishiDevChandas'>{भारद्वाजो नरः | इन्द्रः | त्रिष्टुप्}</span><p>मा निर॑रं शुक्र॒दुघ॑स्य धे॒नोरा᳚ङ्गिर॒सान्ब्रह्म॑णा विप्र जिन्व ||5 || </td>
</tr>
<tr>
<td class='SuktaLabel'>[115] सत्रामदासइति पंचर्चस्य सूक्तस्य भारद्वाजोनरइंद्रस्त्रिष्टुप् |<span class='MantraNumbering'>{मंडल:6, अनुवाक:3, सूक्त:13}{अष्टक:4, अध्याय:7}</span>
</td>
</tr>
<tr>
<td class='VargaColorType2'>स॒त्रा मदा᳚स॒स्तव॑ वि॒श्वज᳚न्याः स॒त्रा रायोऽध॒ ये पार्थि॑वासः |<span class='RishiDevChandas'>{भारद्वाजो नरः | इन्द्रः | त्रिष्टुप्}</span><p>स॒त्रा वाजा᳚नामभवो विभ॒क्ता यद्दे॒वेषु॑ धा॒रय॑था, असु॒र्य᳚म् ||1 || <span class='MantraNumbering'>वर्ग:8</span></td>
</tr>
<tr>
<td class='VargaColorType2'>अनु॒ प्र ये᳚जे॒ जन॒ ओजो᳚, अस्य स॒त्रा द॑धिरे॒, अनु॑ वी॒र्या᳚य |<span class='RishiDevChandas'>{भारद्वाजो नरः | इन्द्रः | त्रिष्टुप्}</span><p>स्यू॒म॒गृभे॒ दुध॒येऽर्व॑ते च॒ क्रतुं᳚ वृंज॒‌न्त्यपि॑ वृत्र॒हत्ये᳚ ||2 || </td>
</tr>
<tr>
<td class='VargaColorType2'>तं स॒ध्रीची᳚रू॒तयो॒ वृष्ण्या᳚नि॒ पौंस्या᳚नि नि॒युतः॑ सश्चु॒रि‌न्द्र᳚म् |<span class='RishiDevChandas'>{भारद्वाजो नरः | इन्द्रः | त्रिष्टुप्}</span><p>स॒मु॒द्रं न सि‌न्ध॑व उ॒क्थशु॑ष्मा, उरु॒व्यच॑सं॒ गिर॒ आ वि॑श‌न्ति ||3 || </td>
</tr>
<tr>
<td class='VargaColorType2'>स रा॒यस्खामुप॑ सृजा गृणा॒नः पु॑रुश्च॒‌न्द्रस्य॒ त्वमि᳚‌न्द्र॒ वस्वः॑ |<span class='RishiDevChandas'>{भारद्वाजो नरः | इन्द्रः | त्रिष्टुप्}</span><p>पति॑र्बभू॒थास॑मो॒ जना᳚ना॒मेको॒ विश्व॑स्य॒ भुव॑नस्य॒ राजा᳚ ||4 || </td>
</tr>
<tr>
<td class='VargaColorType2'>स तु श्रु॑धि॒ श्रुत्या॒ यो दु॑वो॒युर्द्यौर्न भूमा॒भि रायो᳚, अ॒र्यः |<span class='RishiDevChandas'>{भारद्वाजो नरः | इन्द्रः | त्रिष्टुप्}</span><p>असो॒ यथा᳚ नः॒ शव॑सा चका॒नो यु॒गेयु॑गे॒ वय॑सा॒ चेकि॑तानः ||5 || </td>
</tr>
<tr>
<td class='SuktaLabel'>[116] अर्वाग्रथमिति पंचर्चस्य सूक्तस्य बार्हस्पत्योभरद्वाजः इंद्रस्त्रिष्टुप् |<span class='MantraNumbering'>{मंडल:6, अनुवाक:3, सूक्त:14}{अष्टक:4, अध्याय:7}</span>
</td>
</tr>
<tr>
<td class='VargaColorType1'>अ॒र्वाग्रथं᳚ वि॒श्ववा᳚रं त उ॒ग्रे‌न्द्र॑ यु॒क्तासो॒ हर॑यो वह‌न्तु |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>की॒रिश्चि॒द्धि त्वा॒ हव॑ते॒ स्व᳚र्वानृधी॒महि॑ सध॒माद॑स्ते, अ॒द्य ||1 || <span class='MantraNumbering'>वर्ग:9</span></td>
</tr>
<tr>
<td class='VargaColorType1'>प्रो द्रोणे॒ हर॑यः॒ कर्मा᳚ग्मन्पुना॒नास॒ ऋज्य᳚‌न्तो, अभूवन् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>इ‌न्द्रो᳚ नो, अ॒स्य पू॒र्व्यः प॑पीयाद्द्यु॒क्षो मद॑स्य सो॒म्यस्य॒ राजा᳚ ||2 || </td>
</tr>
<tr>
<td class='VargaColorType1'>आ॒स॒स्रा॒णासः॑ शवसा॒नमच्छे‌न्द्रं᳚ सुच॒क्रे र॒थ्या᳚सो॒, अश्वाः᳚ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अ॒भि श्रव॒ ऋज्य᳚‌न्तो वहेयु॒र्नू चि॒न्नु वा॒योर॒मृतं॒ वि द॑स्येत् ||3 || </td>
</tr>
<tr>
<td class='VargaColorType1'>वरि॑ष्ठो, अस्य॒ दक्षि॑णामिय॒र्ती‌न्द्रो᳚ म॒घोनां᳚ तुविकू॒र्मित॑मः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>यया᳚ वज्रिवः परि॒यास्यंहो᳚ म॒घा च॑ धृष्णो॒ दय॑से॒ वि सू॒रीन् ||4 || </td>
</tr>
<tr>
<td class='VargaColorType1'>इ‌न्द्रो॒ वाज॑स्य॒ स्थवि॑रस्य दा॒ते‌न्द्रो᳚ गी॒र्भिर्व॑र्धतां वृ॒द्धम॑हाः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>इ‌न्द्रो᳚ वृ॒त्रं हनि॑ष्ठो, अस्तु॒ सत्वा ता सू॒रिः पृ॑णति॒ तूतु॑जानः ||5 || </td>
</tr>
<tr>
<td class='SuktaLabel'>[117] अपादितइति पंचर्चस्य सूक्तस्य बार्हस्पत्योभरद्वाज इंद्रस्त्रिष्टुप् |<span class='MantraNumbering'>{मंडल:6, अनुवाक:3, सूक्त:15}{अष्टक:4, अध्याय:7}</span>
</td>
</tr>
<tr>
<td class='VargaColorType2'>अपा᳚दि॒त उदु॑ नश्चि॒त्रत॑मो म॒हीं भ॑र्षद्द्यु॒मती॒मि‌न्द्र॑हूतिम् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>पन्य॑सीं धी॒तिं दैव्य॑स्य॒ यामं॒जन॑स्य रा॒तिं व॑नते सु॒दानुः॑ ||1 || <span class='MantraNumbering'>वर्ग:10</span></td>
</tr>
<tr>
<td class='VargaColorType2'>दू॒राच्चि॒दा व॑सतो, अस्य॒ कर्णा॒ घोषा॒दि‌न्द्र॑स्य तन्यति ब्रुवा॒णः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>एयमे᳚नं दे॒वहू᳚तिर्ववृत्यान्म॒द्र्य१॑(अ॒)गि‌न्द्र॑मि॒यमृ॒च्यमा᳚ना ||2 || </td>
</tr>
<tr>
<td class='VargaColorType2'>तं वो᳚ धि॒या प॑र॒मया᳚ पुरा॒जाम॒जर॒मि‌न्द्र॑म॒भ्य॑नूष्य॒र्कैः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>ब्रह्मा᳚ च॒ गिरो᳚ दधि॒रे सम॑स्मिन्म॒हाँश्च॒ स्तोमो॒, अधि॑ वर्ध॒दि‌न्द्रे᳚ ||3 || </td>
</tr>
<tr>
<td class='VargaColorType2'>वर्धा॒द्यं य॒ज्ञ उ॒त सोम॒ इ‌न्द्रं॒ वर्धा॒द्ब्रह्म॒ गिर॑ उ॒क्था च॒ मन्म॑ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>वर्धाहै᳚नमु॒षसो॒ याम᳚न्न॒क्तोर्वर्धा॒न्मासाः᳚ श॒रदो॒ द्याव॒ इ‌न्द्र᳚म् ||4 || </td>
</tr>
<tr>
<td class='VargaColorType2'>ए॒वा ज॑ज्ञा॒नं सह॑से॒, असा᳚मि वावृधा॒नं राध॑से च श्रु॒ताय॑ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>म॒हामु॒ग्रमव॑से विप्र नू॒नमा वि॑वासेम वृत्र॒तूर्ये᳚षु ||5 || </td>
</tr>
<tr>
<td class='SuktaLabel'>[118] मंद्रस्य कवेरितिपंचर्चस्य सूक्तस्य बार्हस्पत्योभरद्वाज इंद्रस्त्रिष्टुप् |<span class='MantraNumbering'>{मंडल:6, अनुवाक:3, सूक्त:16}{अष्टक:4, अध्याय:7}</span>
</td>
</tr>
<tr>
<td class='VargaColorType1'>म॒‌न्द्रस्य॑ क॒वेर्दि॒व्यस्य॒ वह्ने॒र्विप्र॑मन्मनो वच॒नस्य॒ मध्वः॑ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अपा᳚ न॒स्तस्य॑ सच॒नस्य॑ दे॒वेषो᳚ युवस्व गृण॒ते गो,अ॑ग्राः ||1 || <span class='MantraNumbering'>वर्ग:11</span></td>
</tr>
<tr>
<td class='VargaColorType1'>अ॒यमु॑शा॒नः पर्यद्रि॑मु॒स्रा, ऋ॒तधी᳚तिभिरृत॒युग्यु॑जा॒नः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>रु॒जदरु॑ग्णं॒ वि व॒लस्य॒ सानुं᳚ प॒णीँर्वचो᳚भिर॒भि यो᳚ध॒दि‌न्द्रः॑ ||2 || </td>
</tr>
<tr>
<td class='VargaColorType1'>अ॒यं द्यो᳚तयद॒द्युतो॒ व्य१॑(अ॒)क्तू‌न्दो॒षा वस्तोः᳚ श॒रद॒ इ‌न्दु॑रि‌न्द्र |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>इ॒मं के॒तुम॑दधु॒र्नू चि॒दह्नां॒ शुचि॑जन्मन उ॒षस॑श्चकार ||3 || </td>
</tr>
<tr>
<td class='VargaColorType1'>अ॒यं रो᳚चयद॒रुचो᳚ रुचा॒नो॒३॑(ओ॒)ऽयं वा᳚सय॒द्व्यृ१॑(ऋ॒)तेन॑ पू॒र्वीः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अ॒यमी᳚यत ऋत॒युग्भि॒रश्वैः᳚ स्व॒र्विदा॒ नाभि॑ना चर्षणि॒प्राः ||4 || </td>
</tr>
<tr>
<td class='VargaColorType1'>नू गृ॑णा॒नो गृ॑ण॒ते प्र॑त्न राज॒न्निषः॑ पिन्व वसु॒देया᳚य पू॒र्वीः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अ॒प ओष॑धीरवि॒षा वना᳚नि॒ गा, अर्व॑तो॒ नॄनृ॒चसे᳚ रिरीहि ||5 || </td>
</tr>
<tr>
<td class='SuktaLabel'>[119] इंद्रपिबेति  पंचर्चस्य सूक्तस्य बार्हस्पत्योभरद्वाज इंद्रस्त्रिष्टुप् |<span class='MantraNumbering'>{मंडल:6, अनुवाक:3, सूक्त:17}{अष्टक:4, अध्याय:7}</span>
</td>
</tr>
<tr>
<td class='VargaColorType2'>इ‌न्द्र॒ पिब॒ तुभ्यं᳚ सु॒तो मदा॒याव॑ स्य॒ हरी॒ वि मु॑चा॒ सखा᳚या |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>उ॒त प्र गा᳚य ग॒ण आ नि॒षद्याथा᳚ य॒ज्ञाय॑ गृण॒ते वयो᳚ धाः ||1 || <span class='MantraNumbering'>वर्ग:12</span></td>
</tr>
<tr>
<td class='VargaColorType2'>अस्य॑ पिब॒ यस्य॑ जज्ञा॒न इ᳚‌न्द्र॒ मदा᳚य॒ क्रत्वे॒, अपि॑बो विरप्शिन् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>तमु॑ ते॒ गावो॒ नर॒ आपो॒, अद्रि॒रि‌न्दुं॒ सम॑ह्यन्पी॒तये॒ सम॑स्मै ||2 || </td>
</tr>
<tr>
<td class='VargaColorType2'>समि॑द्धे, अ॒ग्नौ सु॒त इ᳚‌न्द्र॒ सोम॒ आ त्वा᳚ वह‌न्तु॒ हर॑यो॒ वहि॑ष्ठाः |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>त्वा॒य॒ता मन॑सा जोहवी॒मी‌न्द्रा या᳚हि सुवि॒ताय॑ म॒हे नः॑ ||3 || </td>
</tr>
<tr>
<td class='VargaColorType2'>आ या᳚हि॒ शश्व॑दुश॒ता य॑या॒थे‌न्द्र॑ म॒हा मन॑सा सोम॒पेय᳚म् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>उप॒ ब्रह्मा᳚णि शृणव इ॒मा नोऽथा᳚ ते य॒ज्ञस्त॒न्वे॒३॑(ए॒) वयो᳚ धात् ||4 || </td>
</tr>
<tr>
<td class='VargaColorType2'>यदि᳚‌न्द्र दि॒वि पार्ये॒ यदृध॒ग्यद्वा॒ स्वे सद॑ने॒ यत्र॒ वासि॑ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>अतो᳚ नो य॒ज्ञमव॑से नि॒युत्वा᳚‌न्त्स॒जोषाः᳚ पाहि गिर्वणो म॒रुद्भिः॑ ||5 || </td>
</tr>
<tr>
<td class='SuktaLabel'>[120] अहेळमानइति  पंचर्चस्य सूक्तस्य बार्हस्पत्योभरद्वाज इंद्रस्त्रिष्टुप् |<span class='MantraNumbering'>{मंडल:6, अनुवाक:3, सूक्त:18}{अष्टक:4, अध्याय:7}</span>
</td>
</tr>
<tr>
<td class='VargaColorType1'>अहे᳚ळमान॒ उप॑ याहि य॒ज्ञं तुभ्यं᳚ पव‌न्त॒ इ‌न्द॑वः सु॒तासः॑ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>गावो॒ न व॑ज्रि॒‌न्त्स्वमोको॒, अच्छे‌न्द्रा ग॑हि प्रथ॒मो य॒ज्ञिया᳚नाम् ||1 || <span class='MantraNumbering'>वर्ग:13</span></td>
</tr>
<tr>
<td class='VargaColorType1'>या ते᳚ का॒कुत्सुकृ॑ता॒ या वरि॑ष्ठा॒ यया॒ शश्व॒त्पिब॑सि॒ मध्व॑ ऊ॒र्मिम् |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>तया᳚ पाहि॒ प्र ते᳚, अध्व॒र्युर॑स्था॒त्सं ते॒ वज्रो᳚ वर्ततामि‌न्द्र ग॒व्युः ||2 || </td>
</tr>
<tr>
<td class='VargaColorType1'>ए॒ष द्र॒प्सो वृ॑ष॒भो वि॒श्वरू᳚प॒ इ‌न्द्रा᳚य॒ वृष्णे॒ सम॑कारि॒ सोमः॑ |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>ए॒तं पि॑ब हरिवः स्थातरुग्र॒ यस्येशि॑षे प्र॒दिवि॒ यस्ते॒, अन्न᳚म् ||3 || </td>
</tr>
<tr>
<td class='VargaColorType1'>सु॒तः सोमो॒, असु॑तादि‌न्द्र॒ वस्या᳚न॒यं श्रेयां᳚चिकि॒तुषे॒ रणा᳚य |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>ए॒तं ति॑तिर्व॒ उप॑ याहि य॒ज्ञं तेन॒ विश्वा॒स्तवि॑षी॒रा पृ॑णस्व ||4 || </td>
</tr>
<tr>
<td class='VargaColorType1'>ह्वया᳚मसि॒ त्वे‌न्द्र॑ याह्य॒र्वाङरं᳚ ते॒ सोम॑स्त॒न्वे᳚ भवाति |<span class='RishiDevChandas'>{बार्हस्पत्यो भरद्वाजः | इन्द्रः | त्रिष्टुप्}</span><p>शत॑क्रतो मा॒दय॑स्वा सु॒तेषु॒ प्रास्माँ, अ॑व॒ पृत॑नासु॒ प्र वि॒क्षु ||5 || </td>
</tr>
<tr>
<td class='SuktaLabel'>[121] प्रत्यस्मा इति चतुरृचस्य सूक्तस्य बार्हस्पत्योभरद्वाज इंद्रोनुष्टुबंत्याबृहती |<span class='MantraNumbering'>{मंडल:6, अनुवाक:3, सूक्त:19}{अष्टक:4, अध्याय:7}</span>
</td>
</tr>
<tr>
<td class='VargaColorType2'>प्रत्य॑स्मै॒ पिपी᳚षते॒ विश्वा᳚नि वि॒दुषे᳚ भर |<span class='RishiDevChandas'>{बार्हस्पत्यो भरद्वाजः | इन्द्रः | अनुष्टुप्}</span><p>अ॒रं॒ग॒माय॒ जग्म॒येऽप॑श्चाद्दघ्वने॒ नरे᳚ ||1 || <span class='MantraNumbering'>वर्ग:14</span></td>
</tr>
<tr>
<td class='VargaColorType2'>एमे᳚नं प्र॒त्येत॑न॒ सोमे᳚भिः सोम॒पात॑मम् |<span class='RishiDevChandas'>{बार्हस्पत्यो भरद्वाजः | इन्द्रः | अनुष्टुप्}</span><p>अम॑त्रेभिरृजी॒षिण॒मि‌न्द्रं᳚ सु॒तेभि॒रि‌न्दु॑भिः ||2 || </td>
</tr>
<tr>
<td class='VargaColorType2'>यदी᳚ सु॒तेभि॒रि‌न्दु॑भिः॒ सोमे᳚भिः प्रति॒भूष॑थ |<span class='RishiDevChandas'>{बार्हस्पत्यो भरद्वाजः | इन्द्रः | अनुष्टुप्}</span><p>वेदा॒ विश्व॑स्य॒ मेधि॑रो धृ॒षत्त‌न्त॒मिदेष॑ते ||3 || </td>
</tr>
<tr>
<td class='VargaColorType2'>अ॒स्मा,अ॑स्मा॒, इद‌न्ध॒सोऽध्व᳚र्यो॒ प्र भ॑रा सु॒तम् |<span class='RishiDevChandas'>{बार्हस्पत्यो भरद्वाजः | इन्द्रः | बृहती}</span><p>कु॒वित्स॑मस्य॒ जेन्य॑स्य॒ शर्ध॑तो॒ऽभिश॑स्तेरव॒स्पर॑त् ||4 || </td>
</tr>
<tr>
<td class='SuktaLabel'>[122] यस्यत्यदिति चतुरृचस्य सूक्तस्य बार्हस्पत्योभरद्वाज इंद्रउष्णिक् |<span class='MantraNumbering'>{मंडल:6, अनुवाक:3, सूक्त:20}{अष्टक:4, अध्याय:7}</span>
</td>
</tr>
<tr>
<td class='VargaColorType1'>यस्य॒ त्यच्छम्ब॑रं॒ मदे॒ दिवो᳚दासाय र॒‌न्धयः॑ |<span class='RishiDevChandas'>{बार्हस्पत्यो भरद्वाजः | इन्द्रः | उष्णिक्}</span><p>अ॒यं स सोम॑ इ‌न्द्र ते सु॒तः पिब॑ ||1 || <span class='MantraNumbering'>वर्ग:15</span></td>
</tr>
<tr>
<td class='VargaColorType1'>यस्य॑ तीव्र॒सुतं॒ मदं॒ मध्य॒म‌न्तं᳚ च॒ रक्ष॑से |<span class='RishiDevChandas'>{बार्हस्पत्यो भरद्वाजः | इन्द्रः | उष्णिक्}</span><p>अ॒यं स सोम॑ इ‌न्द्र ते सु॒तः पिब॑ ||2 || </td>
</tr>
<tr>
<td class='VargaColorType1'>यस्य॒ गा, अ॒‌न्तरश्म॑नो॒ मदे᳚ दृ॒ळ्हा, अ॒वासृ॑जः |<span class='RishiDevChandas'>{बार्हस्पत्यो भरद्वाजः | इन्द्रः | उष्णिक्}</span><p>अ॒यं स सोम॑ इ‌न्द्र ते सु॒तः पिब॑ ||3 || </td>
</tr>
<tr>
<td class='VargaColorType1'>यस्य॑ म‌न्दा॒नो, अ‌न्ध॑सो॒ माघो᳚नं दधि॒षे शवः॑ |<span class='RishiDevChandas'>{बार्हस्पत्यो भरद्वाजः | इन्द्रः | उष्णिक्}</span><p>अ॒यं स सोम॑ इ‌न्द्र ते सु॒तः पिब॑ ||4 || </td>
</tr>
<tr>
<td class='SuktaLabel'>[123] योरयिवइति चतुर्विंशत्यृचस्य सूक्तस्य बार्हस्पत्यः शंयुरिंद्रस्त्रिष्टुबाद्याः षढनुष्टुभः सप्तम्यादितिस्रो विराट्‌पंक्त्यः | (तिसृष्वष्टम्येवविराट्‌ सप्तमीनवम्यौतु त्रिष्टुभाविति केचित्) |<span class='MantraNumbering'>{मंडल:6, अनुवाक:4, सूक्त:1}{अष्टक:4, अध्याय:7}</span>
</td>
</tr>
<tr>
<td class='VargaColorType2'>यो र॑यिवो र॒यि‌न्त॑मो॒ यो द्यु॒म्नैर्द्यु॒म्नव॑त्तमः |<span class='RishiDevChandas'>{बार्हस्पत्यः शंयः | इन्द्रः | अनुष्टुप्}</span><p>सोमः॑ सु॒तः स इ᳚‌न्द्र॒ तेऽस्ति॑ स्वधापते॒ मदः॑ ||1 || <span class='MantraNumbering'>वर्ग:16</span></td>
</tr>
<tr>
<td class='VargaColorType2'>यः श॒ग्मस्तु॑विशग्म ते रा॒यो दा॒मा म॑ती॒नाम् |<span class='RishiDevChandas'>{बार्हस्पत्यः शंयः | इन्द्रः | अनुष्टुप्}</span><p>सोमः॑ सु॒तः स इ᳚‌न्द्र॒ तेऽस्ति॑ स्वधापते॒ मदः॑ ||2 || </td>
</tr>
<tr>
<td class='VargaColorType2'>येन॑ वृ॒द्धो न शव॑सा तु॒रो न स्वाभि॑रू॒तिभिः॑ |<span class='RishiDevChandas'>{बार्हस्पत्यः शंयः | इन्द्रः | अनुष्टुप्}</span><p>सोमः॑ सु॒तः स इ᳚‌न्द्र॒ तेऽस्ति॑ स्वधापते॒ मदः॑ ||3 || </td>
</tr>
<tr>
<td class='VargaColorType2'>त्यमु॑ वो॒, अप्र॑हणं गृणी॒षे शव॑स॒स्पति᳚म् |<span class='RishiDevChandas'>{बार्हस्पत्यः शंयः | इन्द्रः | अनुष्टुप्}</span><p>इ‌न्द्रं᳚ विश्वा॒साहं॒ नरं॒ मंहि॑ष्ठं वि॒श्वच॑र्षणिम् ||4 || </td>
</tr>
<tr>
<td class='VargaColorType2'>यं व॒र्धय॒‌न्तीद्गिरः॒ पतिं᳚ तु॒रस्य॒ राध॑सः |<span class='RishiDevChandas'>{बार्हस्पत्यः शंयः | इन्द्रः | अनुष्टुप्}</span><p>तमिन्न्व॑स्य॒ रोद॑सी दे॒वी शुष्मं᳚ सपर्यतः ||5 || </td>
</tr>
<tr>
<td class='VargaColorType1'>तद्व॑ उ॒क्थस्य॑ ब॒र्हणे‌न्द्रा᳚योपस्तृणी॒षणि॑ |<span class='RishiDevChandas'>{बार्हस्पत्यः शंयः | इन्द्रः | अनुष्टुप्}</span><p>विपो॒ न यस्यो॒तयो॒ वि यद्रोह᳚‌न्ति स॒क्षितः॑ ||6 || <span class='MantraNumbering'>वर्ग:17</span></td>
</tr>
<tr>
<td class='VargaColorType1'>अवि॑द॒द्दक्षं᳚ मि॒त्रो नवी᳚यान्पपा॒नो दे॒वेभ्यो॒ वस्यो᳚, अचैत् |<span class='RishiDevChandas'>{बार्हस्पत्यः शंयः | इन्द्रः | विराट् पङ्क्तिः}</span><p>स॒स॒वा‌न्त्स्तौ॒लाभि॑र्धौ॒तरी᳚भिरुरु॒ष्या पा॒युर॑भव॒त्सखि॑भ्यः ||7 || </td>
</tr>
<tr>
<td class='VargaColorType1'>ऋ॒तस्य॑ प॒थि वे॒धा, अ॑पायि श्रि॒ये मनां᳚सि दे॒वासो᳚, अक्रन् |<span class='RishiDevChandas'>{बार्हस्पत्यः शंयः | इन्द्रः | विराट् पङ्क्तिः}</span><p>दधा᳚नो॒ नाम॑ म॒हो वचो᳚भि॒र्वपु॑र्दृ॒शये᳚ वे॒न्यो व्या᳚वः ||8 || </td>
</tr>
<tr>
<td class='VargaColorType1'>द्यु॒मत्त॑मं॒ दक्षं᳚ धेह्य॒स्मे सेधा॒ जना᳚नां पू॒र्वीररा᳚तीः |<span class='RishiDevChandas'>{बार्हस्पत्यः शंयः | इन्द्रः | विराट् पङ्क्तिः}</span><p>वर्षी᳚यो॒ वयः॑ कृणुहि॒ शची᳚भि॒र्धन॑स्य सा॒ताव॒स्माँ, अ॑विड्ढि ||9 || </td>
</tr>
<tr>
<td class='VargaColorType1'>इ‌न्द्र॒ तुभ्य॒मिन्म॑घवन्नभूम व॒यं दा॒त्रे ह॑रिवो॒ मा वि वे᳚नः |<span class='RishiDevChandas'>{बार्हस्पत्यः शंयः | इन्द्रः | त्रिष्टुप्}</span><p>नकि॑रा॒पिर्द॑दृशे मर्त्य॒त्रा किम॒ङ्ग र॑ध्र॒चोद॑नं त्वाहुः ||10 || </td>
</tr>
<tr>
<td class='VargaColorType2'>मा जस्व॑ने वृषभ नो ररीथा॒ मा ते᳚ रे॒वतः॑ स॒ख्ये रि॑षाम |<span class='RishiDevChandas'>{बार्हस्पत्यः शंयः | इन्द्रः | त्रिष्टुप्}</span><p>पू॒र्वीष्ट॑ इ‌न्द्र नि॒ष्षिधो॒ जने᳚षु ज॒ह्यसु॑ष्वी॒न्प्र वृ॒हापृ॑णतः ||11 || <span class='MantraNumbering'>वर्ग:18</span></td>
</tr>
<tr>
<td class='VargaColorType2'>उद॒भ्राणी᳚व स्त॒नय᳚न्निय॒र्ती‌न्द्रो॒ राधां॒स्यश्व्या᳚नि॒ गव्या᳚ |<span class='RishiDevChandas'>{बार्हस्पत्यः शंयः | इन्द्रः | त्रिष्टुप्}</span><p>त्वम॑सि प्र॒दिवः॑ का॒रुधा᳚या॒ मा त्वा᳚दा॒मान॒ आ द॑भन्म॒घोनः॑ ||12 || </td>
</tr>
<tr>
<td class='VargaColorType2'>अध्व᳚र्यो वीर॒ प्र म॒हे सु॒ताना॒मि‌न्द्रा᳚य भर॒ स ह्य॑स्य॒ राजा᳚ |<span class='RishiDevChandas'>{बार्हस्पत्यः शंयः | इन्द्रः | त्रिष्टुप्}</span><p>यः पू॒र्व्याभि॑रु॒त नूत॑नाभिर्गी॒र्भिर्वा᳚वृ॒धे गृ॑ण॒तामृषी᳚णाम् ||13 || </td>
</tr>
<tr>
<td class='VargaColorType2'>अ॒स्य मदे᳚ पु॒रु वर्पां᳚सि वि॒द्वानि‌न्द्रो᳚ वृ॒त्राण्य॑प्र॒ती ज॑घान |<span class='RishiDevChandas'>{बार्हस्पत्यः शंयः | इन्द्रः | त्रिष्टुप्}</span><p>तमु॒ प्र हो᳚षि॒ मधु॑म‌न्तमस्मै॒ सोमं᳚ वी॒राय॑ शि॒प्रिणे॒ पिब॑ध्यै ||14 || </td>
</tr>
<tr>
<td class='VargaColorType2'>पाता᳚ सु॒तमि‌न्द्रो᳚, अस्तु॒ सोमं॒ ह‌न्ता᳚ वृ॒त्रं वज्रे᳚ण म‌न्दसा॒नः |<span class='RishiDevChandas'>{बार्हस्पत्यः शंयः | इन्द्रः | त्रिष्टुप्}</span><p>ग‌न्ता᳚ य॒ज्ञं प॑रा॒वत॑श्चि॒दच्छा॒ वसु॑र्धी॒नाम॑वि॒ता का॒रुधा᳚याः ||15 || </td>
</tr>
<tr>
<td class='VargaColorType1'>इ॒दं त्यत्पात्र॑मि‌न्द्र॒पान॒मि‌न्द्र॑स्य प्रि॒यम॒मृत॑मपायि |<span class='RishiDevChandas'>{बार्हस्पत्यः शंयः | इन्द्रः | त्रिष्टुप्}</span><p>मत्स॒द्यथा᳚ सौमन॒साय॑ दे॒वं व्य१॑(अ॒)स्मद्द्वेषो᳚ यु॒यव॒द्व्यंहः॑ ||16 || <span class='MantraNumbering'>वर्ग:19</span></td>
</tr>
<tr>
<td class='VargaColorType1'>ए॒ना म᳚‌न्दा॒नो ज॒हि शू᳚र॒ शत्रूं᳚जा॒मिमजा᳚मिं मघवन्न॒मित्रा॑न् |<span class='RishiDevChandas'>{बार्हस्पत्यः शंयः | इन्द्रः | त्रिष्टुप्}</span><p>अ॒भि॒षे॒णाँ, अ॒भ्या॒३॑(आ॒)देदि॑शाना॒न्परा᳚च इ‌न्द्र॒ प्र मृ॑णा ज॒ही च॑ ||17 || </td>
</tr>
<tr>
<td class='VargaColorType1'>आ॒सु ष्मा᳚ णो मघवन्नि‌न्द्र पृ॒त्स्व१॑(अ॒)स्मभ्यं॒ महि॒ वरि॑वः सु॒गं कः॑ |<span class='RishiDevChandas'>{बार्हस्पत्यः शंयः | इन्द्रः | त्रिष्टुप्}</span><p>अ॒पां तो॒कस्य॒ तन॑यस्य जे॒ष इ‌न्द्र॑ सू॒रीन्‌ कृ॑णु॒हि स्मा᳚ नो, अ॒र्धम् ||18 || </td>
</tr>
<tr>
<td class='VargaColorType1'>आ त्वा॒ हर॑यो॒ वृष॑णो युजा॒ना वृष॑रथासो॒ वृष॑रश्म॒योऽत्याः᳚ |<span class='RishiDevChandas'>{बार्हस्पत्यः शंयः | इन्द्रः | त्रिष्टुप्}</span><p>अ॒स्म॒त्रांचो॒ वृष॑णो वज्र॒वाहो॒ वृष्णे॒ मदा᳚य सु॒युजो᳚ वह‌न्तु ||19 || </td>
</tr>
<tr>
<td class='VargaColorType1'>आ ते᳚ वृष॒न्वृष॑णो॒ द्रोण॑मस्थुर्घृत॒प्रुषो॒ नोर्मयो॒ मद᳚‌न्तः |<span class='RishiDevChandas'>{बार्हस्पत्यः शंयः | इन्द्रः | त्रिष्टुप्}</span><p>इ‌न्द्र॒ प्र तुभ्यं॒ वृष॑भिः सु॒तानां॒ वृष्णे᳚ भर‌न्ति वृष॒भाय॒ सोम᳚म् ||20 || </td>
</tr>
<tr>
<td class='VargaColorType2'>वृषा᳚सि दि॒वो वृ॑ष॒भः पृ॑थि॒व्या वृषा॒ सि‌न्धू᳚नां वृष॒भः स्तिया᳚नाम् |<span class='RishiDevChandas'>{बार्हस्पत्यः शंयः | इन्द्रः | त्रिष्टुप्}</span><p>वृष्णे᳚ त॒ इ‌न्दु᳚र्वृषभ पीपाय स्वा॒दू रसो᳚ मधु॒पेयो॒ वरा᳚य ||21 || <span class='MantraNumbering'>वर्ग:20</span></td>
</tr>
<tr>
<td class='VargaColorType2'>अ॒यं दे॒वः सह॑सा॒ जाय॑मान॒ इ‌न्द्रे᳚ण यु॒जा प॒णिम॑स्तभायत् |<span class='RishiDevChandas'>{बार्हस्पत्यः शंयः | इन्द्रः | त्रिष्टुप्}</span><p>अ॒यं स्वस्य॑ पि॒तुरायु॑धा॒नी‌न्दु॑रमुष्णा॒दशि॑वस्य मा॒याः ||22 || </td>
</tr>
<tr>
<td class='VargaColorType2'>अ॒यम॑कृणोदु॒षसः॑ सु॒पत्नी᳚र॒यं सूर्ये᳚, अदधा॒ज्ज्योति॑र॒‌न्तः |<span class='RishiDevChandas'>{बार्हस्पत्यः शंयः | इन्द्रः | त्रिष्टुप्}</span><p>अ॒यं त्रि॒धातु॑ दि॒वि रो᳚च॒नेषु॑ त्रि॒तेषु॑ वि‌न्दद॒मृतं॒ निगू᳚ळ्हम् ||23 || </td>
</tr>
<tr>
<td class='VargaColorType2'>अ॒यं द्यावा᳚पृथि॒वी वि ष्क॑भायद॒यं रथ॑मयुनक्स॒प्तर॑श्मिम् |<span class='RishiDevChandas'>{बार्हस्पत्यः शंयः | इन्द्रः | त्रिष्टुप्}</span><p>अ॒यं गोषु॒ शच्या᳚ प॒क्वम॒‌न्तः सोमो᳚ दाधार॒ दश॑य‌न्त्र॒मुत्स᳚म् ||24 || </td>
</tr>
<tr>
<td class='SuktaLabel'>[124] यआनयदिति त्रयस्त्रिंशदृचस्य सूक्तस्य बार्हस्पत्यः शंयुरिंद्रोंत्यतृचस्यबृबुस्तक्षा गायत्री एकोनत्रिंश्यतिनिचृद् एकत्रिंशीपादनिचृदंत्यानुष्टुप् |<span class='MantraNumbering'>{मंडल:6, अनुवाक:4, सूक्त:2}{अष्टक:4, अध्याय:7}</span>
</td>
</tr>
<tr>
<td class='VargaColorType1'>य आन॑यत्परा॒वतः॒ सुनी᳚ती तु॒र्वशं॒ यदु᳚म् |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>इ‌न्द्रः॒ स नो॒ युवा॒ सखा᳚ ||1 || <span class='MantraNumbering'>वर्ग:21</span></td>
</tr>
<tr>
<td class='VargaColorType1'>अ॒वि॒प्रे चि॒द्वयो॒ दध॑दना॒शुना᳚ चि॒दर्व॑ता |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>इ‌न्द्रो॒ जेता᳚ हि॒तं धन᳚म् ||2 || </td>
</tr>
<tr>
<td class='VargaColorType1'>म॒हीर॑स्य॒ प्रणी᳚तयः पू॒र्वीरु॒त प्रश॑स्तयः |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>नास्य॑ क्षीय‌न्त ऊ॒तयः॑ ||3 || </td>
</tr>
<tr>
<td class='VargaColorType1'>सखा᳚यो॒ ब्रह्म॑वाह॒सेऽर्च॑त॒ प्र च॑ गायत |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>स हि नः॒ प्रम॑तिर्म॒ही ||4 || </td>
</tr>
<tr>
<td class='VargaColorType1'>त्वमेक॑स्य वृत्रहन्नवि॒ता द्वयो᳚रसि |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>उ॒तेदृशे॒ यथा᳚ व॒यम् ||5 || </td>
</tr>
<tr>
<td class='VargaColorType2'>नय॒सीद्वति॒ द्विषः॑ कृ॒णोष्यु॑क्थशं॒सिनः॑ |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>नृभिः॑ सु॒वीर॑ उच्यसे ||6 || <span class='MantraNumbering'>वर्ग:22</span></td>
</tr>
<tr>
<td class='VargaColorType2'>ब्र॒ह्माणं॒ ब्रह्म॑वाहसं गी॒र्भिः सखा᳚यमृ॒ग्मिय᳚म् |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>गां न दो॒हसे᳚ हुवे ||7 || </td>
</tr>
<tr>
<td class='VargaColorType2'>यस्य॒ विश्वा᳚नि॒ हस्त॑योरू॒चुर्वसू᳚नि॒ नि द्वि॒ता |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>वी॒रस्य॑ पृतना॒षहः॑ ||8 || </td>
</tr>
<tr>
<td class='VargaColorType2'>वि दृ॒ळ्हानि॑ चिदद्रिवो॒ जना᳚नां शचीपते |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>वृ॒ह मा॒या, अ॑नानत ||9 || </td>
</tr>
<tr>
<td class='VargaColorType2'>तमु॑ त्वा सत्य सोमपा॒, इ‌न्द्र॑ वाजानां पते |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>अहू᳚महि श्रव॒स्यवः॑ ||10 || </td>
</tr>
<tr>
<td class='VargaColorType1'>तमु॑ त्वा॒ यः पु॒रासि॑थ॒ यो वा᳚ नू॒नं हि॒ते धने᳚ |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>हव्यः॒ स श्रु॑धी॒ हव᳚म् ||11 || <span class='MantraNumbering'>वर्ग:23</span></td>
</tr>
<tr>
<td class='VargaColorType1'>धी॒भिरर्व॑द्भि॒रर्व॑तो॒ वाजाँ᳚, इ‌न्द्र श्र॒वाय्या॑न् |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>त्वया᳚ जेष्म हि॒तं धन᳚म् ||12 || </td>
</tr>
<tr>
<td class='VargaColorType1'>अभू᳚रु वीर गिर्वणो म॒हाँ, इ᳚‌न्द्र॒ धने᳚ हि॒ते |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>भरे᳚ वित‌न्त॒साय्यः॑ ||13 || </td>
</tr>
<tr>
<td class='VargaColorType1'>या त॑ ऊ॒तिर॑मित्रहन्म॒क्षूज॑वस्त॒मास॑ति |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>तया᳚ नो हिनुही॒ रथ᳚म् ||14 || </td>
</tr>
<tr>
<td class='VargaColorType1'>स रथे᳚न र॒थीत॑मो॒ऽस्माके᳚नाभि॒युग्व॑ना |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>जेषि॑ जिष्णो हि॒तं धन᳚म् ||15 || </td>
</tr>
<tr>
<td class='VargaColorType2'>य एक॒ इत्तमु॑ ष्टुहि कृष्टी॒नां विच॑र्षणिः |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>पति॑र्ज॒ज्ञे वृष॑क्रतुः ||16 || <span class='MantraNumbering'>वर्ग:24</span></td>
</tr>
<tr>
<td class='VargaColorType2'>यो गृ॑ण॒तामिदासि॑था॒पिरू॒ती शि॒वः सखा᳚ |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>स त्वं न॑ इ‌न्द्र मृळय ||17 || </td>
</tr>
<tr>
<td class='VargaColorType2'>धि॒ष्व वज्रं॒ गभ॑स्त्यो रक्षो॒हत्या᳚य वज्रिवः |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>सा॒स॒ही॒ष्ठा, अ॒भि स्पृधः॑ ||18 || </td>
</tr>
<tr>
<td class='VargaColorType2'>प्र॒त्नं र॑यी॒णां युजं॒ सखा᳚यं कीरि॒चोद॑नम् |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>ब्रह्म॑वाहस्तमं हुवे ||19 || </td>
</tr>
<tr>
<td class='VargaColorType2'>स हि विश्वा᳚नि॒ पार्थि॑वाँ॒, एको॒ वसू᳚नि॒ पत्य॑ते |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>गिर्व॑णस्तमो॒, अध्रि॑गुः ||20 || </td>
</tr>
<tr>
<td class='VargaColorType1'>स नो᳚ नि॒युद्भि॒रा पृ॑ण॒ कामं॒ वाजे᳚भिर॒श्विभिः॑ |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>गोम॑द्भिर्गोपते धृ॒षत् ||21 || <span class='MantraNumbering'>वर्ग:25</span></td>
</tr>
<tr>
<td class='VargaColorType1'>तद्वो᳚ गाय सु॒ते सचा᳚ पुरुहू॒ताय॒ सत्व॑ने |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>शं यद्गवे॒ न शा॒किने᳚ ||22 || </td>
</tr>
<tr>
<td class='VargaColorType1'>न घा॒ वसु॒र्नि य॑मते दा॒नं वाज॑स्य॒ गोम॑तः |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>यत्सी॒मुप॒ श्रव॒द्गिरः॑ ||23 || </td>
</tr>
<tr>
<td class='VargaColorType1'>कु॒वित्स॑स्य॒ प्र हि व्र॒जं गोम᳚‌न्तं दस्यु॒हा गम॑त् |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>शची᳚भि॒रप॑ नो वरत् ||24 || </td>
</tr>
<tr>
<td class='VargaColorType1'>इ॒मा, उ॑ त्वा शतक्रतो॒ऽभि प्र णो᳚नुवु॒र्गिरः॑ |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>इ‌न्द्र॑ व॒त्सं न मा॒तरः॑ ||25 || </td>
</tr>
<tr>
<td class='VargaColorType2'>दू॒णाशं᳚ स॒ख्यं तव॒ गौर॑सि वीर गव्य॒ते |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>अश्वो᳚, अश्वाय॒ते भ॑व ||26 || <span class='MantraNumbering'>वर्ग:26</span></td>
</tr>
<tr>
<td class='VargaColorType2'>स म᳚‌न्दस्वा॒ ह्य‌न्ध॑सो॒ राध॑से त॒न्वा᳚ म॒हे |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>न स्तो॒तारं᳚ नि॒दे क॑रः ||27 || </td>
</tr>
<tr>
<td class='VargaColorType2'>इ॒मा, उ॑ त्वा सु॒तेसु॑ते॒ नक्ष᳚‌न्ते गिर्वणो॒ गिरः॑ |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>व॒त्सं गावो॒ न धे॒नवः॑ ||28 || </td>
</tr>
<tr>
<td class='VargaColorType2'>पु॒रू॒तमं᳚ पुरू॒णां स्तो᳚तॄ॒णां विवा᳚चि |<span class='RishiDevChandas'>{बार्हस्पत्यः शंयः | इन्द्रः | गायत्री}</span><p>वाजे᳚भिर्वाजय॒ताम् ||29 || </td>
</tr>
<tr>
<td class='VargaColorType2'>अ॒स्माक॑मि‌न्द्र भूतु ते॒ स्तोमो॒ वाहि॑ष्ठो॒, अ‌न्त॑मः |<span class='RishiDevChandas'>{बार्हस्पत्यः शंयः | बृबुस्तक्षा | गायत्री}</span><p>अ॒स्मान्‌ रा॒ये म॒हे हि॑नु ||30 || </td>
</tr>
<tr>
<td class='VargaColorType2'>अधि॑ बृ॒बुः प॑णी॒नां वर्षि॑ष्ठे मू॒र्धन्न॑स्थात् |<span class='RishiDevChandas'>{बार्हस्पत्यः शंयः | बृबुस्तक्षा | निचृद्}</span><p>उ॒रुः कक्षो॒ न गा॒ङ्ग्यः ||31 || </td>
</tr>
<tr>
<td class='VargaColorType2'>यस्य॑ वा॒योरि॑व द्र॒वद्भ॒द्रा रा॒तिः स॑ह॒स्रिणी᳚ |<span class='RishiDevChandas'>{बार्हस्पत्यः शंयः | बृबुस्तक्षा | गायत्री}</span><p>स॒द्यो दा॒नाय॒ मंह॑ते ||32 || </td>
</tr>
<tr>
<td class='VargaColorType2'>तत्सु नो॒ विश्वे᳚, अ॒र्य आ सदा᳚ गृण‌न्ति का॒रवः॑ |<span class='RishiDevChandas'>{बार्हस्पत्यः शंयः | बृबुस्तक्षा | अनुष्टुप्}</span><p>बृ॒बुं स॑हस्र॒दात॑मं सू॒रिं स॑हस्र॒सात॑मम् ||33 || </td>
</tr>
<tr>
<td class='SuktaLabel'>[125] त्वामिद्धीति चतुर्दशर्चस्य सूक्तस्य बार्हस्पत्यः शंयुरिंद्रः अयुजोबृहत्यः युजःसतोबृहत्यः |<span class='MantraNumbering'>{मंडल:6, अनुवाक:4, सूक्त:3}{अष्टक:4, अध्याय:7}</span>
</td>
</tr>
<tr>
<td class='VargaColorType1'>त्वामिद्धि हवा᳚महे सा॒ता वाज॑स्य का॒रवः॑ |<span class='RishiDevChandas'>{बार्हस्पत्यः शंयः | इन्द्रः | बृहती}</span><p>त्वां वृ॒त्रेष्वि᳚‌न्द्र॒ सत्प॑तिं॒ नर॒स्त्वां काष्ठा॒स्वर्व॑तः ||1 || <span class='MantraNumbering'>वर्ग:27</span></td>
</tr>
<tr>
<td class='VargaColorType1'>स त्वं न॑श्चित्र वज्रहस्त धृष्णु॒या म॒हः स्त॑वा॒नो, अ॑द्रिवः |<span class='RishiDevChandas'>{बार्हस्पत्यः शंयः | इन्द्रः | सतोबृहती}</span><p>गामश्वं᳚ र॒थ्य॑मि‌न्द्र॒ सं कि॑र स॒त्रा वाजं॒ न जि॒ग्युषे᳚ ||2 || </td>
</tr>
<tr>
<td class='VargaColorType1'>यः स॑त्रा॒हा विच॑र्षणि॒रि‌न्द्रं॒ तं हू᳚महे व॒यम् |<span class='RishiDevChandas'>{बार्हस्पत्यः शंयः | इन्द्रः | बृहती}</span><p>सह॑स्रमुष्क॒ तुवि॑नृम्ण॒ सत्प॑ते॒ भवा᳚ स॒मत्सु॑ नो वृ॒धे ||3 || </td>
</tr>
<tr>
<td class='VargaColorType1'>बाध॑से॒ जना᳚न्वृष॒भेव॑ म॒न्युना॒ घृषौ᳚ मी॒ळ्ह ऋ॑चीषम |<span class='RishiDevChandas'>{बार्हस्पत्यः शंयः | इन्द्रः | सतोबृहती}</span><p>अ॒स्माकं᳚ बोध्यवि॒ता म॑हाध॒ने त॒नूष्व॒प्सु सूर्ये᳚ ||4 || </td>
</tr>
<tr>
<td class='VargaColorType1'>इ‌न्द्र॒ ज्येष्ठं᳚ न॒ आ भ॑रँ॒, ओजि॑ष्ठं॒ पपु॑रि॒ श्रवः॑ |<span class='RishiDevChandas'>{बार्हस्पत्यः शंयः | इन्द्रः | बृहती}</span><p>येने॒मे चि॑त्र वज्रहस्त॒ रोद॑सी॒, ओभे सु॑शिप्र॒ प्राः ||5 || </td>
</tr>
<tr>
<td class='VargaColorType2'>त्वामु॒ग्रमव॑से चर्षणी॒सहं॒ राज᳚‌न्दे॒वेषु॑ हूमहे |<span class='RishiDevChandas'>{बार्हस्पत्यः शंयः | इन्द्रः | सतोबृहती}</span><p>विश्वा॒ सु नो᳚ विथु॒रा पि॑ब्द॒ना व॑सो॒ऽमित्रा᳚‌न्त्सु॒षहा᳚न्‌ कृधि ||6 || <span class='MantraNumbering'>वर्ग:28</span></td>
</tr>
<tr>
<td class='VargaColorType2'>यदि᳚‌न्द्र॒ नाहु॑षी॒ष्वाँ, ओजो᳚ नृ॒म्णं च॑ कृ॒ष्टिषु॑ |<span class='RishiDevChandas'>{बार्हस्पत्यः शंयः | इन्द्रः | बृहती}</span><p>यद्वा॒ पंच॑ क्षिती॒नां द्यु॒म्नमा भ॑र स॒त्रा विश्वा᳚नि॒ पौंस्या᳚ ||7 || </td>
</tr>
<tr>
<td class='VargaColorType2'>यद्वा᳚ तृ॒क्षौ म॑घव‌न्द्रु॒ह्यावा जने॒ यत्पू॒रौ कच्च॒ वृष्ण्य᳚म् |<span class='RishiDevChandas'>{बार्हस्पत्यः शंयः | इन्द्रः | सतोबृहती}</span><p>अ॒स्मभ्यं॒ तद्रि॑रीहि॒ सं नृ॒षाह्ये॒ऽमित्रा᳚न्पृ॒त्सु तु॒र्वणे᳚ ||8 || </td>
</tr>
<tr>
<td class='VargaColorType2'>इ‌न्द्र॑ त्रि॒धातु॑ शर॒णं त्रि॒वरू᳚थं स्वस्ति॒मत् |<span class='RishiDevChandas'>{बार्हस्पत्यः शंयः | इन्द्रः | बृहती}</span><p>छ॒र्दिर्य॑च्छ म॒घव॑द्भ्यश्च॒ मह्यं᳚ च या॒वया᳚ दि॒द्युमे᳚भ्यः ||9 || </td>
</tr>
<tr>
<td class='VargaColorType2'>ये ग᳚व्य॒ता मन॑सा॒ शत्रु॑माद॒भुर॑भिप्र॒घ्न‌न्ति॑ धृष्णु॒या |<span class='RishiDevChandas'>{बार्हस्पत्यः शंयः | इन्द्रः | सतोबृहती}</span><p>अध॑ स्मा नो मघवन्नि‌न्द्र गिर्वणस्तनू॒पा, अ‌न्त॑मो भव ||10 || </td>
</tr>
<tr>
<td class='VargaColorType1'>अध॑ स्मा नो वृ॒धे भ॒वे‌न्द्र॑ ना॒यम॑वा यु॒धि |<span class='RishiDevChandas'>{बार्हस्पत्यः शंयः | इन्द्रः | बृहती}</span><p>यद॒‌न्तरि॑क्षे प॒तय᳚‌न्ति प॒र्णिनो᳚ दि॒द्यव॑स्ति॒ग्ममू᳚र्धानः ||11 || <span class='MantraNumbering'>वर्ग:29</span></td>
</tr>
<tr>
<td class='VargaColorType1'>यत्र॒ शूरा᳚सस्त॒न्वो᳚ वितन्व॒ते प्रि॒या शर्म॑ पितॄ॒णाम् |<span class='RishiDevChandas'>{बार्हस्पत्यः शंयः | इन्द्रः | सतोबृहती}</span><p>अध॑ स्मा यच्छ त॒न्वे॒३॑(ए॒) तने᳚ च छ॒र्दिर॒चित्तं᳚ या॒वय॒ द्वेषः॑ ||12 || </td>
</tr>
<tr>
<td class='VargaColorType1'>यदि᳚‌न्द्र॒ सर्गे॒, अर्व॑तश्चो॒दया᳚से महाध॒ने |<span class='RishiDevChandas'>{बार्हस्पत्यः शंयः | इन्द्रः | बृहती}</span><p>अ॒स॒म॒ने, अध्व॑नि वृजि॒ने प॒थि श्ये॒नाँ, इ॑व श्रवस्य॒तः ||13 || </td>
</tr>
<tr>
<td class='VargaColorType1'>सि‌न्धूँ᳚रिव प्रव॒ण आ᳚शु॒या य॒तो यदि॒ क्लोश॒मनु॒ ष्वणि॑ |<span class='RishiDevChandas'>{बार्हस्पत्यः शंयः | इन्द्रः | सतोबृहती}</span><p>आ ये वयो॒ न वर्वृ॑त॒त्यामि॑षि गृभी॒ता बा॒ह्वोर्गवि॑ ||14 || </td>
</tr>
<tr>
<td class='SuktaLabel'>[126] स्वादुष्किलायमित्येक त्रिंशदृचस्य सूक्तस्य भारद्वाजोगर्गइंद्रः आद्यानांपंचानां सोमोऽगव्यूतीत्यस्यादेवभूमींद्राः प्रस्तोकइत्यादिचतसृणां प्रस्तोकोवनस्पतइत्यादितिसृणां रथउपश्वासयेतिद्वयोर्दुंदुभिः आमूरजइत्यस्यादुंदुभींद्रौत्रिष्टुप् एकोनविंशीबृहती त्रयोविंश्यनुष्टुप् चतुर्विंशीगायत्री पंचविंशीद्विपदा सप्तविंशीजगती |<span class='MantraNumbering'>{मंडल:6, अनुवाक:4, सूक्त:4}{अष्टक:4, अध्याय:7}</span>
</td>
</tr>
<tr>
<td class='VargaColorType2'>स्वा॒दुष्किला॒यं मधु॑माँ, उ॒तायं ती॒व्रः किला॒यं रस॑वाँ, उ॒तायम् |<span class='RishiDevChandas'>{भारद्वाजो गर्गः | सोमः | त्रिष्टुप्}</span><p>उ॒तो न्व१॑(अ॒)स्य प॑पि॒वांस॒मि‌न्द्रं॒ न कश्च॒न स॑हत आह॒वेषु॑ ||1 || <span class='MantraNumbering'>वर्ग:30</span></td>
</tr>
<tr>
<td class='VargaColorType2'>अ॒यं स्वा॒दुरि॒ह मदि॑ष्ठ आस॒ यस्ये‌न्द्रो᳚ वृत्र॒हत्ये᳚ म॒माद॑ |<span class='RishiDevChandas'>{भारद्वाजो गर्गः | सोमः | त्रिष्टुप्}</span><p>पु॒रूणि॒ यश्च्यौ॒त्ना शम्ब॑रस्य॒ वि न॑व॒तिं नव॑ च दे॒ह्यो॒३॑(ओ॒) हन् ||2 || </td>
</tr>
<tr>
<td class='VargaColorType2'>अ॒यं मे᳚ पी॒त उदि॑यर्ति॒ वाच॑म॒यं म॑नी॒षामु॑श॒तीम॑जीगः |<span class='RishiDevChandas'>{भारद्वाजो गर्गः | सोमः | त्रिष्टुप्}</span><p>अ॒यं षळु॒र्वीर॑मिमीत॒ धीरो॒ न याभ्यो॒ भुव॑नं॒ कच्च॒नारे ||3 || </td>
</tr>
<tr>
<td class='VargaColorType2'>अ॒यं स यो व॑रि॒माणं᳚ पृथि॒व्या व॒र्ष्माणं᳚ दि॒वो, अकृ॑णोद॒यं सः |<span class='RishiDevChandas'>{भारद्वाजो गर्गः | सोमः | त्रिष्टुप्}</span><p>अ॒यं पी॒यूषं᳚ ति॒सृषु॑ प्र॒वत्सु॒ सोमो᳚ दाधारो॒र्व१॑(अ॒)‌न्तरि॑क्षम् ||4 || </td>
</tr>
<tr>
<td class='VargaColorType2'>अ॒यं वि॑दच्चित्र॒दृशी᳚क॒मर्णः॑ शु॒क्रस॑द्मनामु॒षसा॒मनी᳚के |<span class='RishiDevChandas'>{भारद्वाजो गर्गः | सोमः | त्रिष्टुप्}</span><p>अ॒यं म॒हान्म॑ह॒ता स्कम्भ॑ने॒नोद्द्याम॑स्तभ्नाद्वृष॒भो म॒रुत्वा॑न् ||5 || </td>
</tr>
<tr>
<td class='VargaColorType1'>धृ॒षत्पि॑ब क॒लशे॒ सोम॑मि‌न्द्र वृत्र॒हा शू᳚र सम॒रे वसू᳚नाम् |<span class='RishiDevChandas'>{भारद्वाजो गर्गः | इन्द्रः | त्रिष्टुप्}</span><p>माध्यं᳚दिने॒ सव॑न॒ आ वृ॑षस्व रयि॒स्थानो᳚ र॒यिम॒स्मासु॑ धेहि ||6 || <span class='MantraNumbering'>वर्ग:31</span></td>
</tr>
<tr>
<td class='VargaColorType1'>इ‌न्द्र॒ प्र णः॑ पुरए॒तेव॑ पश्य॒ प्र नो᳚ नय प्रत॒रं वस्यो॒, अच्छ॑ |<span class='RishiDevChandas'>{भारद्वाजो गर्गः | इन्द्रः | त्रिष्टुप्}</span><p>भवा᳚ सुपा॒रो, अ॑तिपार॒यो नो॒ भवा॒ सुनी᳚तिरु॒त वा॒मनी᳚तिः ||7 || </td>
</tr>
<tr>
<td class='VargaColorType1'>उ॒रुं नो᳚ लो॒कमनु॑ नेषि वि॒द्वा‌न्त्स्व᳚र्व॒ज्ज्योति॒रभ॑यं स्व॒स्ति |<span class='RishiDevChandas'>{भारद्वाजो गर्गः | इन्द्रः | त्रिष्टुप्}</span><p>ऋ॒ष्वा त॑ इ‌न्द्र॒ स्थवि॑रस्य बा॒हू, उप॑ स्थेयाम शर॒णा बृ॒ह‌न्ता᳚ ||8 || </td>
</tr>
<tr>
<td class='VargaColorType1'>वरि॑ष्ठे न इ‌न्द्र व॒‌न्धुरे᳚ धा॒ वहि॑ष्ठयोः शताव॒न्नश्व॑यो॒रा |<span class='RishiDevChandas'>{भारद्वाजो गर्गः | इन्द्रः | त्रिष्टुप्}</span><p>इष॒मा व॑क्षी॒षां वर्षि॑ष्ठां॒ मा न॑स्तारीन्मघव॒न्‌ रायो᳚, अ॒र्यः ||9 || </td>
</tr>
<tr>
<td class='VargaColorType1'>इ‌न्द्र॑ मृ॒ळ मह्यं᳚ जी॒वातु॑मिच्छ चो॒दय॒ धिय॒मय॑सो॒ न धारा᳚म् |<span class='RishiDevChandas'>{भारद्वाजो गर्गः | इन्द्रः | त्रिष्टुप्}</span><p>यत्किं चा॒हं त्वा॒युरि॒दं वदा᳚मि॒ तज्जु॑षस्व कृ॒धि मा᳚ दे॒वव᳚‌न्तम् ||10 || </td>
</tr>
<tr>
<td class='VargaColorType2'>त्रा॒तार॒मि‌न्द्र॑मवि॒तार॒मि‌न्द्रं॒ हवे᳚हवे सु॒हवं॒ शूर॒मि‌न्द्र᳚म् |<span class='RishiDevChandas'>{भारद्वाजो गर्गः | इन्द्रः | त्रिष्टुप्}</span><p>ह्वया᳚मि श॒क्रं पु॑रुहू॒तमि‌न्द्रं᳚ स्व॒स्ति नो᳚ म॒घवा᳚ धा॒त्वि‌न्द्रः॑ ||11 || <span class='MantraNumbering'>वर्ग:32</span></td>
</tr>
<tr>
<td class='VargaColorType2'>इ‌न्द्रः॑ सु॒त्रामा॒ स्ववाँ॒, अवो᳚भिः सुमृळी॒को भ॑वतु वि॒श्ववे᳚दाः |<span class='RishiDevChandas'>{भारद्वाजो गर्गः | इन्द्रः | त्रिष्टुप्}</span><p>बाध॑तां॒ द्वेषो॒, अभ॑यं कृणोतु सु॒वीर्य॑स्य॒ पत॑यः स्याम ||12 || </td>
</tr>
<tr>
<td class='VargaColorType2'>तस्य॑ व॒यं सु॑म॒तौ य॒ज्ञिय॒स्यापि॑ भ॒द्रे सौ᳚मन॒से स्या᳚म |<span class='RishiDevChandas'>{भारद्वाजो गर्गः | इन्द्रः | त्रिष्टुप्}</span><p>स सु॒त्रामा॒ स्ववाँ॒, इ‌न्द्रो᳚, अ॒स्मे, आ॒राच्चि॒द्द्वेषः॑ सनु॒तर्यु॑योतु ||13 || </td>
</tr>
<tr>
<td class='VargaColorType2'>अव॒ त्वे, इ᳚‌न्द्र प्र॒वतो॒ नोर्मिर्गिरो॒ ब्रह्मा᳚णि नि॒युतो᳚ धव‌न्ते |<span class='RishiDevChandas'>{भारद्वाजो गर्गः | इन्द्रः | त्रिष्टुप्}</span><p>उ॒रू न राधः॒ सव॑ना पु॒रूण्य॒पो गा व॑ज्रिन्युवसे॒ समि‌न्दू॑न् ||14 || </td>
</tr>
<tr>
<td class='VargaColorType2'>क ईं᳚ स्तव॒त्कः पृ॑णा॒त्को य॑जाते॒ यदु॒ग्रमिन्म॒घवा᳚ वि॒श्वहावे᳚त् |<span class='RishiDevChandas'>{भारद्वाजो गर्गः | इन्द्रः | त्रिष्टुप्}</span><p>पादा᳚विव प्र॒हर᳚न्न॒न्यम᳚न्यं कृ॒णोति॒ पूर्व॒मप॑रं॒ शची᳚भिः ||15 || </td>
</tr>
<tr>
<td class='VargaColorType1'>शृ॒ण्वे वी॒र उ॒ग्रमु॑ग्रं दमा॒यन्न॒न्यम᳚न्यमतिनेनी॒यमा᳚नः |<span class='RishiDevChandas'>{भारद्वाजो गर्गः | इन्द्रः | त्रिष्टुप्}</span><p>ए॒ध॒मा॒न॒द्विळु॒भय॑स्य॒ राजा᳚ चोष्कू॒यते॒ विश॒ इ‌न्द्रो᳚ मनु॒ष्या॑न् ||16 || <span class='MantraNumbering'>वर्ग:33</span></td>
</tr>
<tr>
<td class='VargaColorType1'>परा॒ पूर्वे᳚षां स॒ख्या वृ॑णक्ति वि॒तर्तु॑राणो॒, अप॑रेभिरेति |<span class='RishiDevChandas'>{भारद्वाजो गर्गः | इन्द्रः | त्रिष्टुप्}</span><p>अना᳚नुभूतीरवधून्वा॒नः पू॒र्वीरि‌न्द्रः॑ श॒रद॑स्तर्तरीति ||17 || </td>
</tr>
<tr>
<td class='VargaColorType1'>रू॒पंरू᳚पं॒ प्रति॑रूपो बभूव॒ तद॑स्य रू॒पं प्र॑ति॒चक्ष॑णाय |<span class='RishiDevChandas'>{भारद्वाजो गर्गः | इन्द्रः | त्रिष्टुप्}</span><p>इ‌न्द्रो᳚ मा॒याभिः॑ पुरु॒रूप॑ ईयते यु॒क्ता ह्य॑स्य॒ हर॑यः श॒ता दश॑ ||18 || </td>
</tr>
<tr>
<td class='VargaColorType1'>यु॒जा॒नो ह॒रिता॒ रथे॒ भूरि॒ त्वष्टे॒ह रा᳚जति |<span class='RishiDevChandas'>{भारद्वाजो गर्गः | इन्द्रः | बृहती}</span><p>को वि॒श्वाहा᳚ द्विष॒तः पक्ष॑ आसत उ॒तासी᳚नेषु सू॒रिषु॑ ||19 || </td>
</tr>
<tr>
<td class='VargaColorType1'>अ॒ग॒व्यू॒ति क्षेत्र॒माग᳚न्म देवा, उ॒र्वी स॒ती भूमि॑रंहूर॒णाभू᳚त् |<span class='RishiDevChandas'>{भारद्वाजो गर्गः | १/४:देवाः २/४:भूमिः २/४:बृहस्पतिः ४/४:इन्द्रः | त्रिष्टुप्}</span><p>बृह॑स्पते॒ प्र चि॑कित्सा॒ गवि॑ष्टावि॒त्था स॒ते ज॑रि॒त्र इ᳚‌न्द्र॒ प‌न्था᳚म् ||20 || </td>
</tr>
<tr>
<td class='VargaColorType2'>दि॒वेदि॑वे स॒दृशी᳚र॒न्यमर्धं᳚ कृ॒ष्णा, अ॑सेध॒दप॒ सद्म॑नो॒ जाः |<span class='RishiDevChandas'>{भारद्वाजो गर्गः | इन्द्रः | त्रिष्टुप्}</span><p>अह᳚‌न्दा॒सा वृ॑ष॒भो व॑स्न॒य‌न्तो॒दव्र॑जे व॒र्चिनं॒ शम्ब॑रं च ||21 || <span class='MantraNumbering'>वर्ग:34</span></td>
</tr>
<tr>
<td class='VargaColorType2'>प्र॒स्तो॒क इन्नु राध॑सस्त इ‌न्द्र॒ दश॒ कोश॑यी॒र्दश॑ वा॒जिनो᳚ऽदात् |<span class='RishiDevChandas'>{भारद्वाजो गर्गः | प्रस्तोकस्य सार्ञ्जयस्य दानस्तुतिः | त्रिष्टुप्}</span><p>दिवो᳚दासादतिथि॒ग्वस्य॒ राधः॑ शाम्ब॒रं वसु॒ प्रत्य॑ग्रभीष्म ||22 || </td>
</tr>
<tr>
<td class='VargaColorType2'>दशाश्वा॒‌न्दश॒ कोशा॒‌न्दश॒ वस्त्राधि॑भोजना |<span class='RishiDevChandas'>{भारद्वाजो गर्गः | प्रस्तोकस्य सार्ञ्जयस्य दानस्तुतिः | अनुष्टुप्}</span><p>दशो᳚ हिरण्यपि॒ण्डा‌न्दिवो᳚दासादसानिषम् ||23 || </td>
</tr>
<tr>
<td class='VargaColorType2'>दश॒ रथा॒न्प्रष्टि॑मतः श॒तं गा, अथ᳚र्वभ्यः |<span class='RishiDevChandas'>{भारद्वाजो गर्गः | प्रस्तोकस्य सार्ञ्जयस्य दानस्तुतिः | गायत्री}</span><p>अ॒श्व॒थः पा॒यवे᳚ऽदात् ||24 || </td>
</tr>
<tr>
<td class='VargaColorType2'>महि॒ राधो᳚ वि॒श्वज᳚न्यं॒ दधा᳚नान्भ॒रद्वा᳚जा‌न्त्सार्ंज॒यो, अ॒भ्य॑यष्ट ||<span class='RishiDevChandas'>{भारद्वाजो गर्गः | प्रस्तोकस्य सार्ञ्जयस्य दानस्तुतिः | द्विपदा त्रिष्टुप्}</span>25 || </td>
</tr>
<tr>
<td class='VargaColorType1'>वन॑स्पते वी॒ड्व᳚ङ्गो॒ हि भू॒या, अ॒स्मत्स॑खा प्र॒तर॑णः सु॒वीरः॑ |<span class='RishiDevChandas'>{भारद्वाजो गर्गः | रथः | त्रिष्टुप्}</span><p>गोभिः॒ संन॑द्धो, असि वी॒ळय॑स्वास्था॒ता ते᳚ जयतु॒ जेत्वा᳚नि ||26 || <span class='MantraNumbering'>वर्ग:35</span></td>
</tr>
<tr>
<td class='VargaColorType1'>दि॒वस्पृ॑थि॒व्याः पर्योज॒ उद्भृ॑तं॒ वन॒स्पति॑भ्यः॒ पर्याभृ॑तं॒ सहः॑ |<span class='RishiDevChandas'>{भारद्वाजो गर्गः | रथः | जगती}</span><p>अ॒पामो॒ज्मानं॒ परि॒ गोभि॒रावृ॑त॒मि‌न्द्र॑स्य॒ वज्रं᳚ ह॒विषा॒ रथं᳚ यज ||27 || </td>
</tr>
<tr>
<td class='VargaColorType1'>इ‌न्द्र॑स्य॒ वज्रो᳚ म॒रुता॒मनी᳚कं मि॒त्रस्य॒ गर्भो॒ वरु॑णस्य॒ नाभिः॑ |<span class='RishiDevChandas'>{भारद्वाजो गर्गः | रथः | त्रिष्टुप्}</span><p>सेमां नो᳚ ह॒व्यदा᳚तिं जुषा॒णो देव॑ रथ॒ प्रति॑ ह॒व्या गृ॑भाय ||28 || </td>
</tr>
<tr>
<td class='VargaColorType1'>उप॑ श्वासय पृथि॒वीमु॒त द्यां पु॑रु॒त्रा ते᳚ मनुतां॒ विष्ठि॑तं॒ जग॑त् |<span class='RishiDevChandas'>{भारद्वाजो गर्गः | दुन्दुभिः | त्रिष्टुप्}</span><p>स दु᳚‌न्दुभे स॒जूरि‌न्द्रे᳚ण दे॒वैर्दू॒राद्दवी᳚यो॒, अप॑ सेध॒ शत्रू॑न् ||29 || </td>
</tr>
<tr>
<td class='VargaColorType1'>आ क्र᳚‌न्दय॒ बल॒मोजो᳚ न॒ आ धा॒ निः ष्ट॑निहि दुरि॒ता बाध॑मानः |<span class='RishiDevChandas'>{भारद्वाजो गर्गः | दुन्दुभिः | त्रिष्टुप्}</span><p>अप॑ प्रोथ दु‌न्दुभे दु॒च्छुना᳚, इ॒त इ‌न्द्र॑स्य मु॒ष्टिर॑सि वी॒ळय॑स्व ||30 || </td>
</tr>
<tr>
<td class='VargaColorType1'>आमूर॑ज प्र॒त्याव॑र्तये॒माः के᳚तु॒मद्दु᳚‌न्दु॒भिर्वा᳚वदीति |<span class='RishiDevChandas'>{भारद्वाजो गर्गः | १/२:दुन्दुभिः २/२:इन्द्रः | त्रिष्टुप्}</span><p>समश्व॑पर्णा॒श्चर᳚‌न्ति नो॒ नरो॒ऽस्माक॑मि‌न्द्र र॒थिनो᳚ जय‌न्तु ||31 || </td>
</tr>
<tr>
<td class='SuktaLabel'>[127] यज्ञायज्ञावइति द्वाविंशत्यृचस्य सूक्तस्य बार्हस्पत्यःशंयुस्तृणपाणिः आद्यानांदशानामग्निरेकादश्यादिपंचानांमरुतस्ततश्चतुर्णां पूषाततस्तृचस्यमरुतः (त्रयोदश्यादितिसृणाम् इंद्रार्यमपूषविष्ण्वाद्यालिंगोक्तदेवतावा अंत्ययोर्द्यावाभूमीवापृश्निर्वा) आद्याबृहती द्वितीयासतोबृहती तृतीयाबृहती चतुर्थीसतोबृहती पंचमी बृहती षष्ठीमहासतोबृहती सप्तमीमहाबृहती अष्टमीमहासतोबृहती नवमीबृहती दशमीसतोबृहती एकादशीककुप् द्वादशीसतोबृहती त्रयोदशीपुर उष्णिक् चतुर्दशीबृहती पंचदश्यतिजगती षोडशीककुप् सप्तदशीसतोबृहती अष्टादशीपुरउष्णिक् एकोनविंशीविंशीबृहती एकविंशीमहाबृहती यवमध्याद्वाविंश्यनुष्टुप् | (पृष्निसूक्तमिदं) |<span class='MantraNumbering'>{मंडल:6, अनुवाक:4, सूक्त:5}{अष्टक:4, अध्याय:8}</span>
</td>
</tr>
<tr>
<td class='VargaColorType1'>य॒ज्ञाय॑ज्ञा वो, अ॒ग्नये᳚ गि॒रागि॑रा च॒ दक्ष॑से |<span class='RishiDevChandas'>{बार्हस्पत्यः शंयुस्तृणपाणिः | अग्निः | बृहती}</span><p>प्रप्र॑ व॒यम॒मृतं᳚ जा॒तवे᳚दसं प्रि॒यं मि॒त्रं न शं᳚सिषम् ||1 || <span class='MantraNumbering'>वर्ग:1</span></td>
</tr>
<tr>
<td class='VargaColorType1'>ऊ॒र्जो नपा᳚तं॒ स हि॒नायम॑स्म॒युर्दाशे᳚म ह॒व्यदा᳚तये |<span class='RishiDevChandas'>{बार्हस्पत्यः शंयुस्तृणपाणिः | अग्निः | सतोबृहती}</span><p>भुव॒द्वाजे᳚ष्ववि॒ता भुव॑द्वृ॒ध उ॒त त्रा॒ता त॒नूना᳚म् ||2 || </td>
</tr>
<tr>
<td class='VargaColorType1'>वृषा॒ ह्य॑ग्ने, अ॒जरो᳚ म॒हान्वि॒भास्य॒र्चिषा᳚ |<span class='RishiDevChandas'>{बार्हस्पत्यः शंयुस्तृणपाणिः | अग्निः | बृहती}</span><p>अज॑स्रेण शो॒चिषा॒ शोशु॑चच्छुचे सुदी॒तिभिः॒ सु दी᳚दिहि ||3 || </td>
</tr>
<tr>
<td class='VargaColorType1'>म॒हो दे॒वान्यज॑सि॒ यक्ष्या᳚नु॒षक्तव॒ क्रत्वो॒त दं॒सना᳚ |<span class='RishiDevChandas'>{बार्हस्पत्यः शंयुस्तृणपाणिः | अग्निः | सतोबृहती}</span><p>अ॒र्वाचः॑ सीं कृणुह्य॒ग्नेऽव॑से॒ रास्व॒ वाजो॒त वं᳚स्व ||4 || </td>
</tr>
<tr>
<td class='VargaColorType1'>यमापो॒, अद्र॑यो॒ वना॒ गर्भ॑मृ॒तस्य॒ पिप्र॑ति |<span class='RishiDevChandas'>{बार्हस्पत्यः शंयुस्तृणपाणिः | अग्निः | बृहती}</span><p>सह॑सा॒ यो म॑थि॒तो जाय॑ते॒ नृभिः॑ पृथि॒व्या, अधि॒ सान॑वि ||5 || </td>
</tr>
<tr>
<td class='VargaColorType2'>आ यः प॒प्रौ भा॒नुना॒ रोद॑सी, उ॒भे धू॒मेन॑ धावते दि॒वि |<span class='RishiDevChandas'>{बार्हस्पत्यः शंयुस्तृणपाणिः | अग्निः | महा सतोबृहती}</span><p>ति॒रस्तमो᳚ ददृश॒ ऊर्म्या॒स्वा श्या॒वास्व॑रु॒षो वृषा श्या॒वा, अ॑रु॒षो वृषा᳚ ||6 || <span class='MantraNumbering'>वर्ग:2</span></td>
</tr>
<tr>
<td class='VargaColorType2'>बृ॒हद्भि॑रग्ने, अ॒र्चिभिः॑ शु॒क्रेण॑ देव शो॒चिषा᳚ |<span class='RishiDevChandas'>{बार्हस्पत्यः शंयुस्तृणपाणिः | अग्निः | महा बृहती}</span><p>भ॒रद्वा᳚जे समिधा॒नो य॑विष्ठ्य रे॒वन्नः॑ शुक्र दीदिहि द्यु॒मत्पा᳚वक दीदिहि ||7 || </td>
</tr>
<tr>
<td class='VargaColorType2'>विश्वा᳚सां गृ॒हप॑तिर्वि॒शाम॑सि॒ त्वम॑ग्ने॒ मानु॑षीणाम् |<span class='RishiDevChandas'>{बार्हस्पत्यः शंयुस्तृणपाणिः | अग्निः | महा सतोबृहती}</span><p>श॒तं पू॒र्भिर्य॑विष्ठ पा॒ह्यंह॑सः समे॒द्धारं᳚ श॒तं हिमाः᳚ स्तो॒तृभ्यो॒ ये च॒ दद॑ति ||8 || </td>
</tr>
<tr>
<td class='VargaColorType2'>त्वं न॑श्चि॒त्र ऊ॒त्या वसो॒ राधां᳚सि चोदय |<span class='RishiDevChandas'>{बार्हस्पत्यः शंयुस्तृणपाणिः | अग्निः | बृहती}</span><p>अ॒स्य रा॒यस्त्वम॑ग्ने र॒थीर॑सि वि॒दा गा॒धं तु॒चे तु नः॑ ||9 || </td>
</tr>
<tr>
<td class='VargaColorType2'>पर्षि॑ तो॒कं तन॑यं प॒र्तृभि॒ष्ट्वमद॑ब्धै॒रप्र॑युत्वभिः |<span class='RishiDevChandas'>{बार्हस्पत्यः शंयुस्तृणपाणिः | अग्निः | सतोबृहती}</span><p>अग्ने॒ हेळां᳚सि॒ दैव्या᳚ युयोधि॒ नोऽदे᳚वानि॒ ह्वरां᳚सि च ||10 || </td>
</tr>
<tr>
<td class='VargaColorType1'>आ स॑खायः सब॒र्दुघां᳚ धे॒नुम॑जध्व॒मुप॒ नव्य॑सा॒ वचः॑ |<span class='RishiDevChandas'>{बार्हस्पत्यः शंयुस्तृणपाणिः | मरुतः | ककुप्}</span><p>सृ॒जध्व॒मन॑पस्फुराम् ||11 || <span class='MantraNumbering'>वर्ग:3</span></td>
</tr>
<tr>
<td class='VargaColorType1'>या शर्धा᳚य॒ मारु॑ताय॒ स्वभा᳚नवे॒ श्रवोऽमृ॑त्यु॒ धुक्ष॑त |<span class='RishiDevChandas'>{बार्हस्पत्यः शंयुस्तृणपाणिः | मरुतः | सतोबृहती}</span><p>या मृ॑ळी॒के म॒रुतां᳚ तु॒राणां॒ या सु॒म्नैरे᳚व॒याव॑री ||12 || </td>
</tr>
<tr>
<td class='VargaColorType1'>भ॒रद्वा᳚जा॒याव॑ धुक्षत द्वि॒ता |<span class='RishiDevChandas'>{बार्हस्पत्यः शंयुस्तृणपाणिः | मरुतः | पुर उष्णिक्}</span><p>धे॒नुं च॑ वि॒श्वदो᳚हस॒मिषं᳚ च वि॒श्वभो᳚जसम् ||13 || </td>
</tr>
<tr>
<td class='VargaColorType1'>तं व॒ इ‌न्द्रं॒ न सु॒क्रतुं॒ वरु॑णमिव मा॒यिन᳚म् |<span class='RishiDevChandas'>{बार्हस्पत्यः शंयुस्तृणपाणिः | मरुतः | बृहती}</span><p>अ॒र्य॒मणं॒ न म॒‌न्द्रं सृ॒प्रभो᳚जसं॒ विष्णुं॒ न स्तु॑ष आ॒दिशे᳚ ||14 || </td>
</tr>
<tr>
<td class='VargaColorType1'>त्वे॒षं शर्धो॒ न मारु॑तं तुवि॒ष्वण्य॑न॒र्वाणं᳚ पू॒षणं॒ सं यथा᳚ श॒ता |<span class='RishiDevChandas'>{बार्हस्पत्यः शंयुस्तृणपाणिः | मरुतः | अतिजगती}</span><p>सं स॒हस्रा॒ कारि॑षच्चर्ष॒णिभ्य॒ आँ, आ॒विर्गू॒ळ्हा वसू᳚ करत्सु॒वेदा᳚ नो॒ वसू᳚ करत् ||15 || </td>
</tr>
<tr>
<td class='VargaColorType1'>आ मा᳚ पूष॒न्नुप॑ द्रव॒ शंसि॑षं॒ नु ते᳚, अपिक॒र्ण आ᳚घृणे |<span class='RishiDevChandas'>{बार्हस्पत्यः शंयुस्तृणपाणिः | पूषा | ककुप्}</span><p>अ॒घा, अ॒र्यो, अरा᳚तयः ||16 || </td>
</tr>
<tr>
<td class='VargaColorType2'>मा का᳚क॒म्बीर॒मुद्वृ॑हो॒ वन॒स्पति॒मश॑स्ती॒र्वि हि नीन॑शः |<span class='RishiDevChandas'>{बार्हस्पत्यः शंयुस्तृणपाणिः | पूषा | सतोबृहती}</span><p>मोत सूरो॒, अह॑ ए॒वा च॒न ग्री॒वा, आ॒दध॑ते॒ वेः ||17 || <span class='MantraNumbering'>वर्ग:4</span></td>
</tr>
<tr>
<td class='VargaColorType2'>दृते᳚रिव तेऽवृ॒कम॑स्तु स॒ख्यम् |<span class='RishiDevChandas'>{बार्हस्पत्यः शंयुस्तृणपाणिः | पूषा | पुर उष्णिक्}</span><p>अच्छि॑द्रस्य दध॒न्वतः॒ सुपू᳚र्णस्य दध॒न्वतः॑ ||18 || </td>
</tr>
<tr>
<td class='VargaColorType2'>प॒रो हि मर्त्यै॒रसि॑ स॒मो दे॒वैरु॒त श्रि॒या |<span class='RishiDevChandas'>{बार्हस्पत्यः शंयुस्तृणपाणिः | पूषा | बृहती}</span><p>अ॒भि ख्यः॑ पूष॒न्पृत॑नासु न॒स्त्वमवा᳚ नू॒नं यथा᳚ पु॒रा ||19 || </td>
</tr>
<tr>
<td class='VargaColorType2'>वा॒मी वा॒मस्य॑ धूतयः॒ प्रणी᳚तिरस्तु सू॒नृता᳚ |<span class='RishiDevChandas'>{बार्हस्पत्यः शंयुस्तृणपाणिः | मरुतः | बृहती}</span><p>दे॒वस्य॑ वा मरुतो॒ मर्त्य॑स्य वेजा॒नस्य॑ प्रयज्यवः ||20 || </td>
</tr>
<tr>
<td class='VargaColorType2'>स॒द्यश्चि॒द्यस्य॑ चर्कृ॒तिः परि॒ द्यां दे॒वो नैति॒ सूर्यः॑ |<span class='RishiDevChandas'>{बार्हस्पत्यः शंयुस्तृणपाणिः | मरुतः | महा बृहती यवमध्या}</span><p>त्वे॒षं शवो᳚ दधिरे॒ नाम॑ य॒ज्ञियं᳚ म॒रुतो᳚ वृत्र॒हं शवो॒ ज्येष्ठं᳚ वृत्र॒हं शवः॑ ||21 || </td>
</tr>
<tr>
<td class='VargaColorType2'>स॒कृद्ध॒ द्यौर॑जायत स॒कृद्भूमि॑रजायत |<span class='RishiDevChandas'>{बार्हस्पत्यः शंयुस्तृणपाणिः | द्यावाभूमीवापृश्निर्वा | अनुष्टुप्}</span><p>पृश्न्या᳚ दु॒ग्धं स॒कृत्पय॒स्तद॒न्यो नानु॑ जायते ||22 || </td>
</tr>
<tr>
<td class='SuktaLabel'>[128] स्तुषेजनमिति पंचदशर्चस्य सूक्तस्य भारद्वाजऋजिश्वा विश्वेदेवास्त्रिष्टुबंत्याशक्वरी | (इतश्चत्वारिवैश्व | भेदपक्षे - विश्वेदेवाः १ | अग्निः १ अहोरात्रे १ वायुः १ अश्विनौ १ विश्वेदेवाः १ सरस्वती १ पूषा १ अग्नित्वष्टारौ १ रुद्रः १ मरुतः २ विष्णुः १ विश्वेदेवाः २ एवं १५) |<span class='MantraNumbering'>{मंडल:6, अनुवाक:4, सूक्त:6}{अष्टक:4, अध्याय:8}</span>
</td>
</tr>
<tr>
<td class='VargaColorType1'>स्तु॒षे जनं᳚ सुव्र॒तं नव्य॑सीभिर्गी॒र्भिर्मि॒त्रावरु॑णा सुम्न॒य‌न्ता᳚ |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>त आ ग॑म‌न्तु॒ त इ॒ह श्रु॑व‌न्तु सुक्ष॒त्रासो॒ वरु॑णो मि॒त्रो, अ॒ग्निः ||1 || <span class='MantraNumbering'>वर्ग:5</span></td>
</tr>
<tr>
<td class='VargaColorType1'>वि॒शोवि॑श॒ ईड्य॑मध्व॒रेष्वदृ॑प्तक्रतुमर॒तिं यु॑व॒त्योः |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>दि॒वः शिशुं॒ सह॑सः सू॒नुम॒ग्निं य॒ज्ञस्य॑ के॒तुम॑रु॒षं यज॑ध्यै ||2 || </td>
</tr>
<tr>
<td class='VargaColorType1'>अ॒रु॒षस्य॑ दुहि॒तरा॒ विरू᳚पे॒ स्तृभि॑र॒न्या पि॑पि॒शे सूरो᳚, अ॒न्या |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>मि॒थ॒स्तुरा᳚ वि॒चर᳚‌न्ती पाव॒के मन्म॑ श्रु॒तं न॑क्षत ऋ॒च्यमा᳚ने ||3 || </td>
</tr>
<tr>
<td class='VargaColorType1'>प्र वा॒युमच्छा᳚ बृह॒ती म॑नी॒षा बृ॒हद्र॑यिं वि॒श्ववा᳚रं रथ॒प्राम् |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>द्यु॒तद्या᳚मा नि॒युतः॒ पत्य॑मानः क॒विः क॒विमि॑यक्षसि प्रयज्यो ||4 || </td>
</tr>
<tr>
<td class='VargaColorType1'>स मे॒ वपु॑श्छदयद॒श्विनो॒र्यो रथो᳚ वि॒रुक्मा॒न्मन॑सा युजा॒नः |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>येन॑ नरा नासत्येष॒यध्यै᳚ व॒र्तिर्या॒थस्तन॑याय॒ त्मने᳚ च ||5 || </td>
</tr>
<tr>
<td class='VargaColorType2'>पर्ज᳚न्यवाता वृषभा पृथि॒व्याः पुरी᳚षाणि जिन्वत॒मप्या᳚नि |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>सत्य॑श्रुतः कवयो॒ यस्य॑ गी॒र्भिर्जग॑तः स्थात॒र्जग॒दा कृ॑णुध्वम् ||6 || <span class='MantraNumbering'>वर्ग:6</span></td>
</tr>
<tr>
<td class='VargaColorType2'>पावी᳚रवी क॒न्या᳚ चि॒त्रायुः॒ सर॑स्वती वी॒रप॑त्नी॒ धियं᳚ धात् |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>ग्नाभि॒रच्छि॑द्रं शर॒णं स॒जोषा᳚ दुरा॒धर्षं᳚ गृण॒ते शर्म॑ यंसत् ||7 || </td>
</tr>
<tr>
<td class='VargaColorType2'>प॒थस्प॑थः॒ परि॑पतिं वच॒स्या कामे᳚न कृ॒तो, अ॒भ्या᳚नळ॒र्कम् |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>स नो᳚ रासच्छु॒रुध॑श्च॒‌न्द्राग्रा॒ धियं᳚धियं सीषधाति॒ प्र पू॒षा ||8 || </td>
</tr>
<tr>
<td class='VargaColorType2'>प्र॒थ॒म॒भाजं᳚ य॒शसं᳚ वयो॒धां सु॑पा॒णिं दे॒वं सु॒गभ॑स्ति॒मृभ्व᳚म् |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>होता᳚ यक्षद्यज॒तं प॒स्त्या᳚नाम॒ग्निस्त्वष्टा᳚रं सु॒हवं᳚ वि॒भावा᳚ ||9 || </td>
</tr>
<tr>
<td class='VargaColorType2'>भुव॑नस्य पि॒तरं᳚ गी॒र्भिरा॒भी रु॒द्रं दिवा᳚ व॒र्धया᳚ रु॒द्रम॒क्तौ |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>बृ॒ह‌न्त॑मृ॒ष्वम॒जरं᳚ सुषु॒म्नमृध॑ग्घुवेम क॒विने᳚षि॒तासः॑ ||10 || </td>
</tr>
<tr>
<td class='VargaColorType1'>आ यु॑वानः कवयो यज्ञियासो॒ मरु॑तो ग॒‌न्त गृ॑ण॒तो व॑र॒स्याम् |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>अ॒चि॒त्रं चि॒द्धि जिन्व॑था वृ॒ध‌न्त॑ इ॒त्था नक्ष᳚‌न्तो नरो, अङ्गिर॒स्वत् ||11 || <span class='MantraNumbering'>वर्ग:7</span></td>
</tr>
<tr>
<td class='VargaColorType1'>प्र वी॒राय॒ प्र त॒वसे᳚ तु॒रायाजा᳚ यू॒थेव॑ पशु॒रक्षि॒रस्त᳚म् |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>स पि॑स्पृशति त॒न्वि॑ श्रु॒तस्य॒ स्तृभि॒र्न नाकं᳚ वच॒नस्य॒ विपः॑ ||12 || </td>
</tr>
<tr>
<td class='VargaColorType1'>यो रजां᳚सि विम॒मे पार्थि॑वानि॒ त्रिश्चि॒द्विष्णु॒र्मन॑वे बाधि॒ताय॑ |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>तस्य॑ ते॒ शर्म᳚न्नुपद॒द्यमा᳚ने रा॒या म॑देम त॒न्वा॒३॑(आ॒) तना᳚ च ||13 || </td>
</tr>
<tr>
<td class='VargaColorType1'>तन्नोऽहि॑र्बु॒ध्न्यो᳚, अ॒द्भिर॒र्कैस्तत्पर्व॑त॒स्तत्स॑वि॒ता चनो᳚ धात् |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>तदोष॑धीभिर॒भि रा᳚ति॒षाचो॒ भगः॒ पुरं᳚धिर्जिन्वतु॒ प्र रा॒ये ||14 || </td>
</tr>
<tr>
<td class='VargaColorType1'>नु नो᳚ र॒यिं र॒थ्यं᳚ चर्षणि॒प्रां पु॑रु॒वीरं᳚ म॒ह ऋ॒तस्य॑ गो॒पाम् |<span class='RishiDevChandas'>{भारद्वाज ऋजिश्वा | विश्वदेवाः | शक्वरी}</span><p>क्षयं᳚ दाता॒जरं॒ येन॒ जना॒‌न्त्स्पृधो॒, अदे᳚वीर॒भि च॒ क्रमा᳚म॒ विश॒ आदे᳚वीर॒भ्य१॑(अ॒)श्नवा᳚म ||15 || </td>
</tr>
<tr>
<td class='SuktaLabel'>[129] हुवेवइति पंचदशर्चस्य सूक्तस्य भारद्वाजऋजिश्वाविश्वेदेवास्त्रिष्टुप् | (भेदपक्षे â€“विश्वे। १ सूर्यः १ द्यावापृथिवी १ मरुतः २ इंद्रः १ अपः १ सविता १ अग्निः १ अश्विनौ १ विश्वे० ५ एवं १५) |<span class='MantraNumbering'>{मंडल:6, अनुवाक:5, सूक्त:1}{अष्टक:4, अध्याय:8}</span>
</td>
</tr>
<tr>
<td class='VargaColorType2'>हु॒वे वो᳚ दे॒वीमदि॑तिं॒ नमो᳚भिर्मृळी॒काय॒ वरु॑णं मि॒त्रम॒ग्निम् |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>अ॒भि॒क्ष॒दाम᳚र्य॒मणं᳚ सु॒शेवं᳚ त्रा॒तॄ‌न्दे॒वा‌न्त्स॑वि॒तारं॒ भगं᳚ च ||1 || <span class='MantraNumbering'>वर्ग:8</span></td>
</tr>
<tr>
<td class='VargaColorType2'>सु॒ज्योति॑षः सूर्य॒ दक्ष॑पितॄननागा॒स्त्वे सु॑महो वीहि दे॒वान् |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>द्वि॒जन्मा᳚नो॒ य ऋ॑त॒सापः॑ स॒त्याः स्व᳚र्व‌न्तो यज॒ता, अ॑ग्निजि॒ह्वाः ||2 || </td>
</tr>
<tr>
<td class='VargaColorType2'>उ॒त द्या᳚वापृथिवी क्ष॒त्रमु॒रु बृ॒हद्रो᳚दसी शर॒णं सु॑षुम्ने |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>म॒हस्क॑रथो॒ वरि॑वो॒ यथा᳚ नो॒ऽस्मे क्षया᳚य धिषणे, अने॒हः ||3 || </td>
</tr>
<tr>
<td class='VargaColorType2'>आ नो᳚ रु॒द्रस्य॑ सू॒नवो᳚ नम‌न्ताम॒द्या हू॒तासो॒ वस॒वोऽधृ॑ष्टाः |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>यदी॒मर्भे᳚ मह॒ति वा᳚ हि॒तासो᳚ बा॒धे म॒रुतो॒, अह्वा᳚म दे॒वान् ||4 || </td>
</tr>
<tr>
<td class='VargaColorType2'>मि॒म्यक्ष॒ येषु॑ रोद॒सी नु दे॒वी सिष॑क्ति पू॒षा, अ॑भ्यर्ध॒यज्वा᳚ |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>श्रु॒त्वा हवं᳚ मरुतो॒ यद्ध॑ या॒थ भूमा᳚ रेज‌न्ते॒, अध्व॑नि॒ प्रवि॑क्ते ||5 || </td>
</tr>
<tr>
<td class='VargaColorType1'>अ॒भि त्यं वी॒रं गिर्व॑णसम॒र्चे‌न्द्रं॒ ब्रह्म॑णा जरित॒र्नवे᳚न |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>श्रव॒दिद्धव॒मुप॑ च॒ स्तवा᳚नो॒ रास॒द्वाजाँ॒, उप॑ म॒हो गृ॑णा॒नः ||6 || <span class='MantraNumbering'>वर्ग:9</span></td>
</tr>
<tr>
<td class='VargaColorType1'>ओ॒मान॑मापो मानुषी॒रमृ॑क्तं॒ धात॑ तो॒काय॒ तन॑याय॒ शं योः |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>यू॒यं हि ष्ठा भि॒षजो᳚ मा॒तृत॑मा॒ विश्व॑स्य स्था॒तुर्जग॑तो॒ जनि॑त्रीः ||7 || </td>
</tr>
<tr>
<td class='VargaColorType1'>आ नो᳚ दे॒वः स॑वि॒ता त्राय॑माणो॒ हिर᳚ण्यपाणिर्यज॒तो ज॑गम्यात् |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>यो दत्र॑वाँ, उ॒षसो॒ न प्रती᳚कं व्यूर्णु॒ते दा॒शुषे॒ वार्या᳚णि ||8 || </td>
</tr>
<tr>
<td class='VargaColorType1'>उ॒त त्वं सू᳚नो सहसो नो, अ॒द्या दे॒वाँ, अ॒स्मिन्न॑ध्व॒रे व॑वृत्याः |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>स्याम॒हं ते॒ सद॒मिद्रा॒तौ तव॑ स्याम॒ग्नेऽव॑सा सु॒वीरः॑ ||9 || </td>
</tr>
<tr>
<td class='VargaColorType1'>उ॒त त्या मे॒ हव॒मा ज॑ग्म्यातं॒ नास॑त्या धी॒भिर्यु॒वम॒ङ्ग वि॑प्रा |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>अत्रिं॒ न म॒हस्तम॑सोऽमुमुक्तं॒ तूर्व॑तं नरा दुरि॒ताद॒भीके᳚ ||10 || </td>
</tr>
<tr>
<td class='VargaColorType2'>ते नो᳚ रा॒यो द्यु॒मतो॒ वाज॑वतो दा॒तारो᳚ भूत नृ॒वतः॑ पुरु॒क्षोः |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>द॒श॒स्य‌न्तो᳚ दि॒व्याः पार्थि॑वासो॒ गोजा᳚ता॒, अप्या᳚ मृ॒ळता᳚ च देवाः ||11 || <span class='MantraNumbering'>वर्ग:10</span></td>
</tr>
<tr>
<td class='VargaColorType2'>ते नो᳚ रु॒द्रः सर॑स्वती स॒जोषा᳚ मी॒ळ्हुष्म᳚‌न्तो॒ विष्णु᳚र्मृळ‌न्तु वा॒युः |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>ऋ॒भु॒क्षा वाजो॒ दैव्यो᳚ विधा॒ता प॒र्जन्या॒वाता᳚ पिप्यता॒मिषं᳚ नः ||12 || </td>
</tr>
<tr>
<td class='VargaColorType2'>उ॒त स्य दे॒वः स॑वि॒ता भगो᳚ नो॒ऽपां नपा᳚दवतु॒ दानु॒ पप्रिः॑ |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>त्वष्टा᳚ दे॒वेभि॒र्जनि॑भिः स॒जोषा॒ द्यौर्दे॒वेभिः॑ पृथि॒वी स॑मु॒द्रैः ||13 || </td>
</tr>
<tr>
<td class='VargaColorType2'>उ॒त नोऽहि॑र्बु॒ध्न्यः॑ शृणोत्व॒ज एक॑पात्पृथि॒वी स॑मु॒द्रः |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>विश्वे᳚ दे॒वा, ऋ॑ता॒वृधो᳚ हुवा॒नाः स्तु॒ता म‌न्त्राः᳚ कविश॒स्ता, अ॑व‌न्तु ||14 || </td>
</tr>
<tr>
<td class='VargaColorType2'>ए॒वा नपा᳚तो॒ मम॒ तस्य॑ धी॒भिर्भ॒रद्वा᳚जा, अ॒भ्य॑र्च‌न्त्य॒र्कैः |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>ग्ना हु॒तासो॒ वस॒वोऽधृ॑ष्टा॒ विश्वे᳚ स्तु॒तासो᳚ भूता यजत्राः ||15 || </td>
</tr>
<tr>
<td class='SuktaLabel'>[130] उदुत्यदिति षोळशर्चस्य सूक्तस्य भारद्वाजऋजिश्वा विश्वेदेवातिष्टुप्‌ त्रयोदश्याद्यास्तिस्राउष्णिहोन्त्यानुष्टुप् | (भेदपक्षे- सूर्य : २ विश्वेदेवाः १० अग्निः १ सोमः १ विश्वेदेवाः २ एवं १६) |<span class='MantraNumbering'>{मंडल:6, अनुवाक:5, सूक्त:2}{अष्टक:4, अध्याय:8}</span>
</td>
</tr>
<tr>
<td class='VargaColorType1'>उदु॒ त्यच्चक्षु॒र्महि॑ मि॒त्रयो॒राँ, एति॑ प्रि॒यं वरु॑णयो॒रद॑ब्धम् |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>ऋ॒तस्य॒ शुचि॑ दर्श॒तमनी᳚कं रु॒क्मो न दि॒व उदि॑ता॒ व्य॑द्यौत् ||1 || <span class='MantraNumbering'>वर्ग:11</span></td>
</tr>
<tr>
<td class='VargaColorType1'>वेद॒ यस्त्रीणि॑ वि॒दथा᳚न्येषां दे॒वानां॒ जन्म॑ सनु॒तरा च॒ विप्रः॑ |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>ऋ॒जु मर्ते᳚षु वृजि॒ना च॒ पश्य᳚न्न॒भि च॑ष्टे॒ सूरो᳚, अ॒र्य एवा॑न् ||2 || </td>
</tr>
<tr>
<td class='VargaColorType1'>स्तु॒ष उ॑ वो म॒ह ऋ॒तस्य॑ गो॒पानदि॑तिं मि॒त्रं वरु॑णं सुजा॒तान् |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>अ॒र्य॒मणं॒ भग॒मद॑ब्धधीती॒नच्छा᳚ वोचे सध॒न्यः॑ पाव॒कान् ||3 || </td>
</tr>
<tr>
<td class='VargaColorType1'>रि॒शाद॑सः॒ सत्प॑तीँ॒रद॑ब्धान्म॒हो राज्ञः॑ सुवस॒नस्य॑ दा॒तॄन् |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>यूनः॑ सुक्ष॒त्रान्‌ क्षय॑तो दि॒वो नॄना᳚दि॒त्यान्या॒म्यदि॑तिं दुवो॒यु ||4 || </td>
</tr>
<tr>
<td class='VargaColorType1'>द्यौ॒३॑(औ॒)ष्पितः॒ पृथि॑वि॒ मात॒रध्रु॒गग्ने᳚ भ्रातर्वसवो मृ॒ळता᳚ नः |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>विश्व॑ आदित्या, अदिते स॒जोषा᳚, अ॒स्मभ्यं॒ शर्म॑ बहु॒लं वि य᳚‌न्त ||5 || </td>
</tr>
<tr>
<td class='VargaColorType2'>मा नो॒ वृका᳚य वृ॒क्ये᳚ समस्मा, अघाय॒ते री᳚रधता यजत्राः |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>यू॒यं हि ष्ठा र॒थ्यो᳚ नस्त॒नूनां᳚ यू॒यं दक्ष॑स्य॒ वच॑सो बभू॒व ||6 || <span class='MantraNumbering'>वर्ग:12</span></td>
</tr>
<tr>
<td class='VargaColorType2'>मा व॒ एनो᳚, अ॒न्यकृ॑तं भुजेम॒ मा तत्क᳚र्म वसवो॒ यच्चय॑ध्वे |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>विश्व॑स्य॒ हि क्षय॑थ विश्वदेवाः स्व॒यं रि॒पुस्त॒न्वं᳚ रीरिषीष्ट ||7 || </td>
</tr>
<tr>
<td class='VargaColorType2'>नम॒ इदु॒ग्रं नम॒ आ वि॑वासे॒ नमो᳚ दाधार पृथि॒वीमु॒त द्याम् |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>नमो᳚ दे॒वेभ्यो॒ नम॑ ईश एषां कृ॒तं चि॒देनो॒ नम॒सा वि॑वासे ||8 || </td>
</tr>
<tr>
<td class='VargaColorType2'>ऋ॒तस्य॑ वो र॒थ्यः॑ पू॒तद॑क्षानृ॒तस्य॑ पस्त्य॒सदो॒, अद॑ब्धान् |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>ताँ, आ नमो᳚भिरुरु॒चक्ष॑सो॒ नॄन्विश्वा᳚न्व॒ आ न॑मे म॒हो य॑जत्राः ||9 || </td>
</tr>
<tr>
<td class='VargaColorType2'>ते हि श्रेष्ठ॑वर्चस॒स्त उ॑ नस्ति॒रो विश्वा᳚नि दुरि॒ता नय᳚‌न्ति |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>सु॒क्ष॒त्रासो॒ वरु॑णो मि॒त्रो, अ॒ग्निरृ॒तधी᳚तयो वक्म॒राज॑सत्याः ||10 || </td>
</tr>
<tr>
<td class='VargaColorType1'>ते न॒ इ‌न्द्रः॑ पृथि॒वी क्षाम॑ वर्धन्पू॒षा भगो॒, अदि॑तिः॒ पंच॒ जनाः᳚ |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>सु॒शर्मा᳚णः॒ स्वव॑सः सुनी॒था भव᳚‌न्तु नः सुत्रा॒त्रासः॑ सुगो॒पाः ||11 || <span class='MantraNumbering'>वर्ग:13</span></td>
</tr>
<tr>
<td class='VargaColorType1'>नू स॒द्मानं᳚ दि॒व्यं नंशि॑ देवा॒ भार॑द्वाजः सुम॒तिं या᳚ति॒ होता᳚ |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>आ॒सा॒नेभि॒र्यज॑मानो मि॒येधै᳚र्दे॒वानां॒ जन्म॑ वसू॒युर्व॑व‌न्द ||12 || </td>
</tr>
<tr>
<td class='VargaColorType1'>अप॒ त्यं वृ॑जि॒नं रि॒पुं स्ते॒नम॑ग्ने दुरा॒ध्य᳚म् |<span class='RishiDevChandas'>{भारद्वाज ऋजिश्वा | विश्वदेवाः | उष्णिक्}</span><p>द॒वि॒ष्ठम॑स्य सत्पते कृ॒धी सु॒गम् ||13 || </td>
</tr>
<tr>
<td class='VargaColorType1'>ग्रावा᳚णः सोम नो॒ हि कं᳚ सखित्व॒नाय॑ वाव॒शुः |<span class='RishiDevChandas'>{भारद्वाज ऋजिश्वा | विश्वदेवाः | उष्णिक्}</span><p>ज॒ही न्य१॑(अ॒)त्रिणं᳚ प॒णिं वृको॒ हि षः ||14 || </td>
</tr>
<tr>
<td class='VargaColorType1'>यू॒यं हि ष्ठा सु॑दानव॒ इ‌न्द्र॑ज्येष्ठा, अ॒भिद्य॑वः |<span class='RishiDevChandas'>{भारद्वाज ऋजिश्वा | विश्वदेवाः | उष्णिक्}</span><p>कर्ता᳚ नो॒, अध्व॒न्ना सु॒गं गो॒पा, अ॒मा ||15 || </td>
</tr>
<tr>
<td class='VargaColorType1'>अपि॒ प‌न्था᳚मगन्महि स्वस्ति॒गाम॑ने॒हस᳚म् |<span class='RishiDevChandas'>{भारद्वाज ऋजिश्वा | विश्वदेवाः | अनुष्टुप्}</span><p>येन॒ विश्वाः॒ परि॒ द्विषो᳚ वृ॒णक्ति॑ वि॒‌न्दते॒ वसु॑ ||16 || </td>
</tr>
<tr>
<td class='SuktaLabel'>[131] नतद्दिवेति सप्तदशर्चस्य सूक्तस्य भारद्वाजऋजिश्व विश्वेदेवास्त्रिष्टुप्‌सप्तम्याद्याःषट्‌गायत्र्यश्चतुर्दशी जगती | (भेदपक्षे-विश्वेदेवाः २ सोमः १ विश्वे ८ अग्निः १ विश्वे ३ अग्निपर्जन्यौ १ विश्वे १ एवं १७) |<span class='MantraNumbering'>{मंडल:6, अनुवाक:5, सूक्त:3}{अष्टक:4, अध्याय:8}</span>
</td>
</tr>
<tr>
<td class='VargaColorType2'>न तद्दि॒वा न पृ॑थि॒व्यानु॑ मन्ये॒ न य॒ज्ञेन॒ नोत शमी᳚भिरा॒भिः |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>उ॒ब्ज‌न्तु॒ तं सु॒भ्व१॑(अः॒) पर्व॑तासो॒ नि ही᳚यतामतिया॒जस्य॑ य॒ष्टा ||1 || <span class='MantraNumbering'>वर्ग:14</span></td>
</tr>
<tr>
<td class='VargaColorType2'>अति॑ वा॒ यो म॑रुतो॒ मन्य॑ते नो॒ ब्रह्म॑ वा॒ यः क्रि॒यमा᳚णं॒ निनि॑त्सात् |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>तपूं᳚षि॒ तस्मै᳚ वृजि॒नानि॑ स‌न्तु ब्रह्म॒द्विष॑म॒भि तं शो᳚चतु॒ द्यौः ||2 || </td>
</tr>
<tr>
<td class='VargaColorType2'>किम॒ङ्ग त्वा॒ ब्रह्म॑णः सोम गो॒पां किम॒ङ्ग त्वा᳚हुरभिशस्ति॒पां नः॑ |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>किम॒ङ्ग नः॑ पश्यसि नि॒द्यमा᳚नान्ब्रह्म॒द्विषे॒ तपु॑षिं हे॒तिम॑स्य ||3 || </td>
</tr>
<tr>
<td class='VargaColorType2'>अव᳚‌न्तु॒ मामु॒षसो॒ जाय॑माना॒, अव᳚‌न्तु मा॒ सि‌न्ध॑वः॒ पिन्व॑मानाः |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>अव᳚‌न्तु मा॒ पर्व॑तासो ध्रु॒वासोऽव᳚‌न्तु मा पि॒तरो᳚ दे॒वहू᳚तौ ||4 || </td>
</tr>
<tr>
<td class='VargaColorType2'>वि॒श्व॒दानीं᳚ सु॒मन॑सः स्याम॒ पश्ये᳚म॒ नु सूर्य॑मु॒च्चर᳚‌न्तम् |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>तथा᳚ कर॒द्वसु॑पति॒र्वसू᳚नां दे॒वाँ, ओहा॒नोऽव॒साग॑मिष्ठः ||5 || </td>
</tr>
<tr>
<td class='VargaColorType1'>इ‌न्द्रो॒ नेदि॑ष्ठ॒मव॒साग॑मिष्ठः॒ सर॑स्वती॒ सि‌न्धु॑भिः॒ पिन्व॑माना |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>प॒र्जन्यो᳚ न॒ ओष॑धीभिर्मयो॒भुर॒ग्निः सु॒शंसः॑ सु॒हवः॑ पि॒तेव॑ ||6 || <span class='MantraNumbering'>वर्ग:15</span></td>
</tr>
<tr>
<td class='VargaColorType1'>विश्वे᳚ देवास॒ आ ग॑त शृणु॒ता म॑ इ॒मं हव᳚म् |<span class='RishiDevChandas'>{भारद्वाज ऋजिश्वा | विश्वदेवाः | गायत्री}</span><p>एदं ब॒र्हिर्नि षी᳚दत ||7 || </td>
</tr>
<tr>
<td class='VargaColorType1'>यो वो᳚ देवा घृ॒तस्नु॑ना ह॒व्येन॑ प्रति॒भूष॑ति |<span class='RishiDevChandas'>{भारद्वाज ऋजिश्वा | विश्वदेवाः | गायत्री}</span><p>तं विश्व॒ उप॑ गच्छथ ||8 || </td>
</tr>
<tr>
<td class='VargaColorType1'>उप॑ नः सू॒नवो॒ गिरः॑ शृ॒ण्व‌न्त्व॒मृत॑स्य॒ ये |<span class='RishiDevChandas'>{भारद्वाज ऋजिश्वा | विश्वदेवाः | गायत्री}</span><p>सु॒मृ॒ळी॒का भ॑व‌न्तु नः ||9 || </td>
</tr>
<tr>
<td class='VargaColorType1'>विश्वे᳚ दे॒वा, ऋ॑ता॒वृध॑ ऋ॒तुभि॑र्हवन॒श्रुतः॑ |<span class='RishiDevChandas'>{भारद्वाज ऋजिश्वा | विश्वदेवाः | गायत्री}</span><p>जु॒ष‌न्तां॒ युज्यं॒ पयः॑ ||10 || </td>
</tr>
<tr>
<td class='VargaColorType2'>स्तो॒त्रमि‌न्द्रो᳚ म॒रुद्ग॑ण॒स्त्वष्टृ॑मान्मि॒त्रो, अ᳚र्य॒मा |<span class='RishiDevChandas'>{भारद्वाज ऋजिश्वा | विश्वदेवाः | गायत्री}</span><p>इ॒मा ह॒व्या जु॑ष‌न्त नः ||11 || <span class='MantraNumbering'>वर्ग:16</span></td>
</tr>
<tr>
<td class='VargaColorType2'>इ॒मं नो᳚, अग्ने, अध्व॒रं होत᳚र्वयुन॒शो य॑ज |<span class='RishiDevChandas'>{भारद्वाज ऋजिश्वा | विश्वदेवाः | गायत्री}</span><p>चि॒कि॒त्वा‌न्दैव्यं॒ जन᳚म् ||12 || </td>
</tr>
<tr>
<td class='VargaColorType2'>विश्वे᳚ देवाः शृणु॒तेमं हवं᳚ मे॒ ये, अ॒‌न्तरि॑क्षे॒ य उप॒ द्यवि॒ ष्ठ |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>ये, अ॑ग्निजि॒ह्वा, उ॒त वा॒ यज॑त्रा, आ॒सद्या॒स्मिन्ब॒र्हिषि॑ मादयध्वम् ||13 || </td>
</tr>
<tr>
<td class='VargaColorType2'>विश्वे᳚ दे॒वा मम॑ शृण्व‌न्तु य॒ज्ञिया᳚, उ॒भे रोद॑सी, अ॒पां नपा᳚च्च॒ मन्म॑ |<span class='RishiDevChandas'>{भारद्वाज ऋजिश्वा | विश्वदेवाः | जगती}</span><p>मा वो॒ वचां᳚सि परि॒चक्ष्या᳚णि वोचं सु॒म्नेष्विद्वो॒, अ‌न्त॑मा मदेम ||14 || </td>
</tr>
<tr>
<td class='VargaColorType2'>ये के च॒ ज्मा म॒हिनो॒, अहि॑माया दि॒वो ज॑ज्ञि॒रे, अ॒पां स॒धस्थे᳚ |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>ते, अ॒स्मभ्य॑मि॒षये॒ विश्व॒मायुः॒, क्षप॑ उ॒स्रा व॑रिवस्य‌न्तु दे॒वाः ||15 || </td>
</tr>
<tr>
<td class='VargaColorType2'>अग्नी᳚पर्जन्या॒वव॑तं॒ धियं᳚ मे॒ऽस्मिन्हवे᳚ सुहवा सुष्टु॒तिं नः॑ |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>इळा᳚म॒न्यो ज॒नय॒द्गर्भ॑म॒न्यः प्र॒जाव॑ती॒रिष॒ आ ध॑त्तम॒स्मे ||16 || </td>
</tr>
<tr>
<td class='VargaColorType2'>स्ती॒र्णे ब॒र्हिषि॑ समिधा॒ने, अ॒ग्नौ सू॒क्तेन॑ म॒हा नम॒सा वि॑वासे |<span class='RishiDevChandas'>{भारद्वाज ऋजिश्वा | विश्वदेवाः | त्रिष्टुप्}</span><p>अ॒स्मिन्नो᳚, अ॒द्य वि॒दथे᳚ यजत्रा॒ विश्वे᳚ देवा ह॒विषि॑ मादयध्वम् ||17 || </td>
</tr>
<tr>
<td class='SuktaLabel'>[132] वयमुत्वेति दशर्चस्य सूक्तस्य बार्हस्पत्यो भरद्वाजः पूषा गायत्री अष्टम्यनुष्टुप् |<span class='MantraNumbering'>{मंडल:6, अनुवाक:5, सूक्त:4}{अष्टक:4, अध्याय:8}</span>
</td>
</tr>
<tr>
<td class='VargaColorType1'>व॒यमु॑ त्वा पथस्पते॒ रथं॒ न वाज॑सातये |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>धि॒ये पू᳚षन्नयुज्महि ||1 || <span class='MantraNumbering'>वर्ग:17</span></td>
</tr>
<tr>
<td class='VargaColorType1'>अ॒भि नो॒ नर्यं॒ वसु॑ वी॒रं प्रय॑तदक्षिणम् |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>वा॒मं गृ॒हप॑तिं नय ||2 || </td>
</tr>
<tr>
<td class='VargaColorType1'>अदि॑त्स‌न्तं चिदाघृणे॒ पूष॒‌न्दाना᳚य चोदय |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>प॒णेश्चि॒द्वि म्र॑दा॒ मनः॑ ||3 || </td>
</tr>
<tr>
<td class='VargaColorType1'>वि प॒थो वाज॑सातये चिनु॒हि वि मृधो᳚ जहि |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>साध᳚‌न्तामुग्र नो॒ धियः॑ ||4 || </td>
</tr>
<tr>
<td class='VargaColorType1'>परि॑ तृ‌न्धि पणी॒नामार॑या॒ हृद॑या कवे |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>अथे᳚म॒स्मभ्यं᳚ र‌न्धय ||5 || </td>
</tr>
<tr>
<td class='VargaColorType2'>वि पू᳚ष॒न्नार॑या तुद प॒णेरि॑च्छ हृ॒दि प्रि॒यम् |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>अथे᳚म॒स्मभ्यं᳚ र‌न्धय ||6 || <span class='MantraNumbering'>वर्ग:18</span></td>
</tr>
<tr>
<td class='VargaColorType2'>आ रि॑ख किकि॒रा कृ॑णु पणी॒नां हृद॑या कवे |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>अथे᳚म॒स्मभ्यं᳚ र‌न्धय ||7 || </td>
</tr>
<tr>
<td class='VargaColorType2'>यां पू᳚षन्ब्रह्म॒चोद॑नी॒मारां॒ बिभ॑र्ष्याघृणे |<span class='RishiDevChandas'>{बार्हस्पत्यो भरद्वाजः | पूषा | अनुष्टुप्}</span><p>तया᳚ समस्य॒ हृद॑य॒मा रि॑ख किकि॒रा कृ॑णु ||8 || </td>
</tr>
<tr>
<td class='VargaColorType2'>या ते॒, अष्ट्रा॒ गो,ओ᳚प॒शाघृ॑णे पशु॒साध॑नी |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>तस्या᳚स्ते सु॒म्नमी᳚महे ||9 || </td>
</tr>
<tr>
<td class='VargaColorType2'>उ॒त नो᳚ गो॒षणिं॒ धिय॑मश्व॒सां वा᳚ज॒सामु॒त |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>नृ॒वत्कृ॑णुहि वी॒तये᳚ ||10 || </td>
</tr>
<tr>
<td class='SuktaLabel'>[133] संपूषन्निति दशर्चस्य सूक्तस्य बार्हस्पत्योभरद्वाजः पूषागायत्री |<span class='MantraNumbering'>{मंडल:6, अनुवाक:5, सूक्त:5}{अष्टक:4, अध्याय:8}</span>
</td>
</tr>
<tr>
<td class='VargaColorType1'>सं पू᳚षन्वि॒दुषा᳚ नय॒ यो, अंज॑सानु॒शास॑ति |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>य ए॒वेदमिति॒ ब्रव॑त् ||1 || <span class='MantraNumbering'>वर्ग:19</span></td>
</tr>
<tr>
<td class='VargaColorType1'>समु॑ पू॒ष्णा ग॑मेमहि॒ यो गृ॒हाँ, अ॑भि॒शास॑ति |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>इ॒म ए॒वेति॑ च॒ ब्रव॑त् ||2 || </td>
</tr>
<tr>
<td class='VargaColorType1'>पू॒ष्णश्च॒क्रं न रि॑ष्यति॒ न कोशोऽव॑ पद्यते |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>नो, अ॑स्य व्यथते प॒विः ||3 || </td>
</tr>
<tr>
<td class='VargaColorType1'>यो, अ॑स्मै ह॒विषावि॑ध॒न्न तं पू॒षापि॑ मृष्यते |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>प्र॒थ॒मो वि᳚‌न्दते॒ वसु॑ ||4 || </td>
</tr>
<tr>
<td class='VargaColorType1'>पू॒षा गा, अन्वे᳚तु नः पू॒षा र॑क्ष॒त्वर्व॑तः |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>पू॒षा वाजं᳚ सनोतु नः ||5 || </td>
</tr>
<tr>
<td class='VargaColorType2'>पूष॒न्ननु॒ प्र गा, इ॑हि॒ यज॑मानस्य सुन्व॒तः |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>अ॒स्माकं᳚ स्तुव॒तामु॒त ||6 || <span class='MantraNumbering'>वर्ग:20</span></td>
</tr>
<tr>
<td class='VargaColorType2'>माकि᳚र्नेश॒न्माकीं᳚ रिष॒न्माकीं॒ सं शा᳚रि॒ केव॑टे |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>अथारि॑ष्टाभि॒रा ग॑हि ||7 || </td>
</tr>
<tr>
<td class='VargaColorType2'>शृ॒ण्व‌न्तं᳚ पू॒षणं᳚ व॒यमिर्य॒मन॑ष्टवेदसम् |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>ईशा᳚नं रा॒य ई᳚महे ||8 || </td>
</tr>
<tr>
<td class='VargaColorType2'>पूष॒‌न्तव᳚ व्र॒ते व॒यं न रि॑ष्येम॒ कदा᳚ च॒न |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>स्तो॒तार॑स्त इ॒ह स्म॑सि ||9 || </td>
</tr>
<tr>
<td class='VargaColorType2'>परि॑ पू॒षा प॒रस्ता॒द्धस्तं᳚ दधातु॒ दक्षि॑णम् |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>पुन᳚र्नो न॒ष्टमाज॑तु ||10 || </td>
</tr>
<tr>
<td class='SuktaLabel'>[134] एहिवामिति षडृचस्य सूक्तस्य बार्हस्पत्योभरद्वाजः पूषागायत्री |<span class='MantraNumbering'>{मंडल:6, अनुवाक:5, सूक्त:6}{अष्टक:4, अध्याय:8}</span>
</td>
</tr>
<tr>
<td class='VargaColorType1'>एहि॒ वां वि॑मुचो नपा॒दाघृ॑णे॒ सं स॑चावहै |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>र॒थीरृ॒तस्य॑ नो भव ||1 || <span class='MantraNumbering'>वर्ग:21</span></td>
</tr>
<tr>
<td class='VargaColorType1'>र॒थीत॑मं कप॒र्दिन॒मीशा᳚नं॒ राध॑सो म॒हः |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>रा॒यः सखा᳚यमीमहे ||2 || </td>
</tr>
<tr>
<td class='VargaColorType1'>रा॒यो धारा᳚स्याघृणे॒ वसो᳚ रा॒शिर॑जाश्व |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>धीव॑तोधीवतः॒ सखा᳚ ||3 || </td>
</tr>
<tr>
<td class='VargaColorType1'>पू॒षणं॒ न्व१॑(अ॒)जाश्व॒मुप॑ स्तोषाम वा॒जिन᳚म् |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>स्वसु॒र्यो जा॒र उ॒च्यते᳚ ||4 || </td>
</tr>
<tr>
<td class='VargaColorType1'>मा॒तुर्दि॑धि॒षुम॑ब्रवं॒ स्वसु॑र्जा॒रः शृ॑णोतु नः |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>भ्राते‌न्द्र॑स्य॒ सखा॒ मम॑ ||5 || </td>
</tr>
<tr>
<td class='VargaColorType1'>आजासः॑ पू॒षणं॒ रथे᳚ निशृ॒म्भास्ते ज॑न॒श्रिय᳚म् |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>दे॒वं व॑ह‌न्तु॒ बिभ्र॑तः ||6 || </td>
</tr>
<tr>
<td class='SuktaLabel'>[135] यएनमिति षडृचस्य सूक्तस्य बार्हस्पत्यो भरद्वाजः पूषागायत्री अंत्यानुष्टुप् |<span class='MantraNumbering'>{मंडल:6, अनुवाक:5, सूक्त:7}{अष्टक:4, अध्याय:8}</span>
</td>
</tr>
<tr>
<td class='VargaColorType2'>य ए᳚नमा॒दिदे᳚शति कर॒म्भादिति॑ पू॒षण᳚म् |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>न तेन॑ दे॒व आ॒दिशे᳚ ||1 || <span class='MantraNumbering'>वर्ग:22</span></td>
</tr>
<tr>
<td class='VargaColorType2'>उ॒त घा॒ स र॒थीत॑मः॒ सख्या॒ सत्प॑तिर्यु॒जा |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>इ‌न्द्रो᳚ वृ॒त्राणि॑ जिघ्नते ||2 || </td>
</tr>
<tr>
<td class='VargaColorType2'>उ॒तादः प॑रु॒षे गवि॒ सूर॑श्च॒क्रं हि॑र॒ण्यय᳚म् |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>न्यै᳚रयद्र॒थीत॑मः ||3 || </td>
</tr>
<tr>
<td class='VargaColorType2'>यद॒द्य त्वा᳚ पुरुष्टुत॒ ब्रवा᳚म दस्र म‌न्तुमः |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>तत्सु नो॒ मन्म॑ साधय ||4 || </td>
</tr>
<tr>
<td class='VargaColorType2'>इ॒मं च॑ नो ग॒वेष॑णं सा॒तये᳚ सीषधो ग॒णम् |<span class='RishiDevChandas'>{बार्हस्पत्यो भरद्वाजः | पूषा | गायत्री}</span><p>आ॒रात्पू᳚षन्नसि श्रु॒तः ||5 || </td>
</tr>
<tr>
<td class='VargaColorType2'>आ ते᳚ स्व॒स्तिमी᳚मह आ॒रे,अ॑घा॒मुपा᳚वसुम् |<span class='RishiDevChandas'>{बार्हस्पत्यो भरद्वाजः | पूषा | अनुष्टुप्}</span><p>अ॒द्या च॑ स॒र्वता᳚तये॒ श्वश्च॑ स॒र्वता᳚तये ||6 || </td>
</tr>
<tr>
<td class='SuktaLabel'>[136] इंद्रान्विति षडृचस्य सूक्तस्य बार्हस्पत्योभरद्वाज इंद्रापूषणौगायत्री |<span class='MantraNumbering'>{मंडल:6, अनुवाक:5, सूक्त:8}{अष्टक:4, अध्याय:8}</span>
</td>
</tr>
<tr>
<td class='VargaColorType1'>इ‌न्द्रा॒ नु पू॒षणा᳚ व॒यं स॒ख्याय॑ स्व॒स्तये᳚ |<span class='RishiDevChandas'>{बार्हस्पत्यो भरद्वाजः | इन्द्रापूषणौ | गायत्री}</span><p>हु॒वेम॒ वाज॑सातये ||1 || <span class='MantraNumbering'>वर्ग:23</span></td>
</tr>
<tr>
<td class='VargaColorType1'>सोम॑म॒न्य उपा᳚सद॒त्पात॑वे च॒म्वोः᳚ सु॒तम् |<span class='RishiDevChandas'>{बार्हस्पत्यो भरद्वाजः | इन्द्रापूषणौ | गायत्री}</span><p>क॒र॒म्भम॒न्य इ॑च्छति ||2 || </td>
</tr>
<tr>
<td class='VargaColorType1'>अ॒जा, अ॒न्यस्य॒ वह्न॑यो॒ हरी᳚, अ॒न्यस्य॒ सम्भृ॑ता |<span class='RishiDevChandas'>{बार्हस्पत्यो भरद्वाजः | इन्द्रापूषणौ | गायत्री}</span><p>ताभ्यां᳚ वृ॒त्राणि॑ जिघ्नते ||3 || </td>
</tr>
<tr>
<td class='VargaColorType1'>यदि‌न्द्रो॒, अन॑य॒द्रितो᳚ म॒हीर॒पो वृष᳚‌न्तमः |<span class='RishiDevChandas'>{बार्हस्पत्यो भरद्वाजः | इन्द्रापूषणौ | गायत्री}</span><p>तत्र॑ पू॒षाभ॑व॒त्सचा᳚ ||4 || </td>
</tr>
<tr>
<td class='VargaColorType1'>तां पू॒ष्णः सु॑म॒तिं व॒यं वृ॒क्षस्य॒ प्र व॒यामि॑व |<span class='RishiDevChandas'>{बार्हस्पत्यो भरद्वाजः | इन्द्रापूषणौ | गायत्री}</span><p>इ‌न्द्र॑स्य॒ चा र॑भामहे ||5 || </td>
</tr>
<tr>
<td class='VargaColorType1'>उत्पू॒षणं᳚ युवामहे॒ऽभीशूँ᳚रिव॒ सार॑थिः |<span class='RishiDevChandas'>{बार्हस्पत्यो भरद्वाजः | इन्द्रापूषणौ | गायत्री}</span><p>म॒ह्या, इ‌न्द्रं᳚ स्व॒स्तये᳚ ||6 || </td>
</tr>
<tr>
<td class='SuktaLabel'>[137] शुक्रंतइति चतुरृचस्य सूक्तस्य बार्हस्पत्योभरद्वाजः पूषात्रिष्टुप् द्वितीयाजगती |<span class='MantraNumbering'>{मंडल:6, अनुवाक:5, सूक्त:9}{अष्टक:4, अध्याय:8}</span>
</td>
</tr>
<tr>
<td class='VargaColorType2'>शु॒क्रं ते᳚, अ॒न्यद्‌ य॑ज॒तं ते᳚, अ॒न्यद्विषु॑रूपे॒, अह॑नी॒ द्यौरि॑वासि |<span class='RishiDevChandas'>{बार्हस्पत्यो भरद्वाजः | पूषा | त्रिष्टुप्}</span><p>विश्वा॒ हि मा॒या, अव॑सि स्वधावो भ॒द्रा ते᳚ पूषन्नि॒ह रा॒तिर॑स्तु ||1 || <span class='MantraNumbering'>वर्ग:24</span></td>
</tr>
<tr>
<td class='VargaColorType2'>अ॒जाश्वः॑ पशु॒पा वाज॑पस्त्यो धियंजि॒न्वो भुव॑ने॒ विश्वे॒, अर्पि॑तः |<span class='RishiDevChandas'>{बार्हस्पत्यो भरद्वाजः | पूषा | जगती}</span><p>अष्ट्रां᳚ पू॒षा शि॑थि॒रामु॒द्वरी᳚वृजत्सं॒चक्षा᳚णो॒ भुव॑ना दे॒व ई᳚यते ||2 || </td>
</tr>
<tr>
<td class='VargaColorType2'>यास्ते᳚ पूष॒न्नावो᳚, अ॒‌न्तः स॑मु॒द्रे हि॑र॒ण्ययी᳚र॒‌न्तरि॑क्षे॒ चर᳚‌न्ति |<span class='RishiDevChandas'>{बार्हस्पत्यो भरद्वाजः | पूषा | त्रिष्टुप्}</span><p>ताभि᳚र्यासि दू॒त्यां सूर्य॑स्य॒ कामे᳚न कृत॒ श्रव॑ इ॒च्छमा᳚नः ||3 || </td>
</tr>
<tr>
<td class='VargaColorType2'>पू॒षा सु॒ब‌न्धु॑र्दि॒व आ पृ॑थि॒व्या, इ॒ळस्पति᳚र्म॒घवा᳚ द॒स्मव॑र्चाः |<span class='RishiDevChandas'>{बार्हस्पत्यो भरद्वाजः | पूषा | त्रिष्टुप्}</span><p>यं दे॒वासो॒, अद॑दुः सू॒र्यायै॒ कामे᳚न कृ॒तं त॒वसं॒ स्वंच᳚म् ||4 || </td>
</tr>
<tr>
<td class='SuktaLabel'>[138] प्रनुवोचेति दशर्चस्य सूक्तस्य बार्हस्पत्यो भरद्वाज इंद्राग्नी बृहती अंत्याश्चतस्रोनुष्टुभः |<span class='MantraNumbering'>{मंडल:6, अनुवाक:5, सूक्त:10}{अष्टक:4, अध्याय:8}</span>
</td>
</tr>
<tr>
<td class='VargaColorType1'>प्र नु वो᳚चा सु॒तेषु॑ वां वी॒र्या॒३॑(आ॒) यानि॑ च॒क्रथुः॑ |<span class='RishiDevChandas'>{बार्हस्पत्यो भरद्वाजः | इन्द्राग्नी | बृहती}</span><p>ह॒तासो᳚ वां पि॒तरो᳚ दे॒वश॑त्रव॒ इ‌न्द्रा᳚ग्नी॒ जीव॑थो यु॒वम् ||1 || <span class='MantraNumbering'>वर्ग:25</span></td>
</tr>
<tr>
<td class='VargaColorType1'>बळि॒त्था म॑हि॒मा वा॒मि‌न्द्रा᳚ग्नी॒ पनि॑ष्ठ॒ आ |<span class='RishiDevChandas'>{बार्हस्पत्यो भरद्वाजः | इन्द्राग्नी | बृहती}</span><p>स॒मा॒नो वां᳚ जनि॒ता भ्रात॑रा यु॒वं य॒मावि॒हेह॑मातरा ||2 || </td>
</tr>
<tr>
<td class='VargaColorType1'>ओ॒कि॒वांसा᳚ सु॒ते सचाँ॒, अश्वा॒ सप्ती᳚, इ॒वाद॑ने |<span class='RishiDevChandas'>{बार्हस्पत्यो भरद्वाजः | इन्द्राग्नी | बृहती}</span><p>इ‌न्द्रा॒ न्व१॑(अ॒)ग्नी, अव॑से॒ह व॒ज्रिणा᳚ व॒यं दे॒वा ह॑वामहे ||3 || </td>
</tr>
<tr>
<td class='VargaColorType1'>य इ᳚‌न्द्राग्नी सु॒तेषु॑ वां॒ स्तव॒त्तेष्वृ॑तावृधा |<span class='RishiDevChandas'>{बार्हस्पत्यो भरद्वाजः | इन्द्राग्नी | बृहती}</span><p>जो॒ष॒वा॒कं वद॑तः पज्रहोषिणा॒ न दे᳚वा भ॒सथ॑श्च॒न ||4 || </td>
</tr>
<tr>
<td class='VargaColorType1'>इ‌न्द्रा᳚ग्नी॒ को, अ॒स्य वां॒ देवौ॒ मर्त॑श्चिकेतति |<span class='RishiDevChandas'>{बार्हस्पत्यो भरद्वाजः | इन्द्राग्नी | बृहती}</span><p>विषू᳚चो॒, अश्वा᳚न्युयुजा॒न ई᳚यत॒ एकः॑ समा॒न आ रथे᳚ ||5 || </td>
</tr>
<tr>
<td class='VargaColorType2'>इ‌न्द्रा᳚ग्नी, अ॒पादि॒यं पूर्वागा᳚त्प॒द्वती᳚भ्यः |<span class='RishiDevChandas'>{बार्हस्पत्यो भरद्वाजः | इन्द्राग्नी | बृहती}</span><p>हि॒त्वी शिरो᳚ जि॒ह्वया॒ वाव॑द॒च्चर॑त्त्रिं॒शत्प॒दा न्य॑क्रमीत् ||6 || <span class='MantraNumbering'>वर्ग:26</span></td>
</tr>
<tr>
<td class='VargaColorType2'>इ‌न्द्रा᳚ग्नी॒, आ हि त᳚न्व॒ते नरो॒ धन्वा᳚नि बा॒ह्वोः |<span class='RishiDevChandas'>{बार्हस्पत्यो भरद्वाजः | इन्द्राग्नी | अनुष्टुप्}</span><p>मा नो᳚, अ॒स्मिन्म॑हाध॒ने परा᳚ वर्क्तं॒ गवि॑ष्टिषु ||7 || </td>
</tr>
<tr>
<td class='VargaColorType2'>इ‌न्द्रा᳚ग्नी॒ तप᳚‌न्ति मा॒घा, अ॒र्यो, अरा᳚तयः |<span class='RishiDevChandas'>{बार्हस्पत्यो भरद्वाजः | इन्द्राग्नी | अनुष्टुप्}</span><p>अप॒ द्वेषां॒स्या कृ॑तं युयु॒तं सूर्या॒दधि॑ ||8 || </td>
</tr>
<tr>
<td class='VargaColorType2'>इ‌न्द्रा᳚ग्नी यु॒वोरपि॒ वसु॑ दि॒व्यानि॒ पार्थि॑वा |<span class='RishiDevChandas'>{बार्हस्पत्यो भरद्वाजः | इन्द्राग्नी | अनुष्टुप्}</span><p>आ न॑ इ॒ह प्र य॑च्छतं र॒यिं वि॒श्वायु॑पोषसम् ||9 || </td>
</tr>
<tr>
<td class='VargaColorType2'>इ‌न्द्रा᳚ग्नी, उक्थवाहसा॒ स्तोमे᳚भिर्हवनश्रुता |<span class='RishiDevChandas'>{बार्हस्पत्यो भरद्वाजः | इन्द्राग्नी | अनुष्टुप्}</span><p>विश्वा᳚भिर्गी॒र्भिरा ग॑तम॒स्य सोम॑स्य पी॒तये᳚ ||10 || </td>
</tr>
<tr>
<td class='SuktaLabel'>[139] श्नथद्वृत्रमिति पंचदशर्चस्य सूक्तस्य बार्हस्पत्योभरद्वाजइंद्राग्नीगायत्री आद्यास्तिस्रस्त्रयोदशीचत्रिष्टुभः चतुर्दशीबृहत्यंत्यानुष्टुप् |<span class='MantraNumbering'>{मंडल:6, अनुवाक:5, सूक्त:11}{अष्टक:4, अध्याय:8}</span>
</td>
</tr>
<tr>
<td class='VargaColorType1'>श्नथ॑द्वृ॒त्रमु॒त स॑नोति॒ वाज॒मि‌न्द्रा॒ यो, अ॒ग्नी सहु॑री सप॒र्यात् |<span class='RishiDevChandas'>{बार्हस्पत्यो भरद्वाजः | इन्द्राग्नी | त्रिष्टुप्}</span><p>इ॒र॒ज्य‌न्ता᳚ वस॒व्य॑स्य॒ भूरेः॒ सह॑स्तमा॒ सह॑सा वाज॒य‌न्ता᳚ ||1 || <span class='MantraNumbering'>वर्ग:27</span></td>
</tr>
<tr>
<td class='VargaColorType1'>ता यो᳚धिष्टम॒भि गा, इ᳚‌न्द्र नू॒नम॒पः स्व॑रु॒षसो᳚, अग्न ऊ॒ळ्हाः |<span class='RishiDevChandas'>{बार्हस्पत्यो भरद्वाजः | इन्द्राग्नी | त्रिष्टुप्}</span><p>दिशः॒ स्व॑रु॒षस॑ इ‌न्द्र चि॒त्रा, अ॒पो गा, अ॑ग्ने युवसे नि॒युत्वा॑न् ||2 || </td>
</tr>
<tr>
<td class='VargaColorType1'>आ वृ॑त्रहणा वृत्र॒हभिः॒ शुष्मै॒रि‌न्द्र॑ या॒तं नमो᳚भिरग्ने, अ॒र्वाक् |<span class='RishiDevChandas'>{बार्हस्पत्यो भरद्वाजः | इन्द्राग्नी | त्रिष्टुप्}</span><p>यु॒वं राधो᳚भि॒रक॑वेभिरि॒‌न्द्राग्ने᳚, अ॒स्मे भ॑वतमुत्त॒मेभिः॑ ||3 || </td>
</tr>
<tr>
<td class='VargaColorType1'>ता हु॑वे॒ ययो᳚रि॒दं प॒प्ने विश्वं᳚ पु॒रा कृ॒तम् |<span class='RishiDevChandas'>{बार्हस्पत्यो भरद्वाजः | इन्द्राग्नी | गायत्री}</span><p>इ॒‌न्द्रा॒ग्नी न म॑र्धतः ||4 || </td>
</tr>
<tr>
<td class='VargaColorType1'>उ॒ग्रा वि॑घ॒निना॒ मृध॑ इ‌न्द्रा॒ग्नी ह॑वामहे |<span class='RishiDevChandas'>{बार्हस्पत्यो भरद्वाजः | इन्द्राग्नी | गायत्री}</span><p>ता नो᳚ मृळात ई॒दृशे᳚ ||5 || </td>
</tr>
<tr>
<td class='VargaColorType2'>ह॒तो वृ॒त्राण्यार्या᳚ ह॒तो दासा᳚नि॒ सत्प॑ती |<span class='RishiDevChandas'>{बार्हस्पत्यो भरद्वाजः | इन्द्राग्नी | गायत्री}</span><p>ह॒तो विश्वा॒, अप॒ द्विषः॑ ||6 || <span class='MantraNumbering'>वर्ग:28</span></td>
</tr>
<tr>
<td class='VargaColorType2'>इ‌न्द्रा᳚ग्नी यु॒वामि॒मे॒३॑(ए॒)ऽभि स्तोमा᳚, अनूषत |<span class='RishiDevChandas'>{बार्हस्पत्यो भरद्वाजः | इन्द्राग्नी | गायत्री}</span><p>पिब॑तं शम्भुवा सु॒तम् ||7 || </td>
</tr>
<tr>
<td class='VargaColorType2'>या वां॒ स‌न्ति॑ पुरु॒स्पृहो᳚ नि॒युतो᳚ दा॒शुषे᳚ नरा |<span class='RishiDevChandas'>{बार्हस्पत्यो भरद्वाजः | इन्द्राग्नी | गायत्री}</span><p>इ‌न्द्रा᳚ग्नी॒ ताभि॒रा ग॑तम् ||8 || </td>
</tr>
<tr>
<td class='VargaColorType2'>ताभि॒रा ग॑च्छतं न॒रोपे॒दं सव॑नं सु॒तम् |<span class='RishiDevChandas'>{बार्हस्पत्यो भरद्वाजः | इन्द्राग्नी | गायत्री}</span><p>इ‌न्द्रा᳚ग्नी॒ सोम॑पीतये ||9 || </td>
</tr>
<tr>
<td class='VargaColorType2'>तमी᳚ळिष्व॒ यो, अ॒र्चिषा॒ वना॒ विश्वा᳚ परि॒ष्वज॑त् |<span class='RishiDevChandas'>{बार्हस्पत्यो भरद्वाजः | इन्द्राग्नी | गायत्री}</span><p>कृ॒ष्णा कृ॒णोति॑ जि॒ह्वया᳚ ||10 || </td>
</tr>
<tr>
<td class='VargaColorType1'>य इ॒द्ध आ॒विवा᳚सति सु॒म्नमि‌न्द्र॑स्य॒ मर्त्यः॑ |<span class='RishiDevChandas'>{बार्हस्पत्यो भरद्वाजः | इन्द्राग्नी | गायत्री}</span><p>द्यु॒म्नाय॑ सु॒तरा᳚, अ॒पः ||11 || <span class='MantraNumbering'>वर्ग:29</span></td>
</tr>
<tr>
<td class='VargaColorType1'>ता नो॒ वाज॑वती॒रिष॑ आ॒शून्पि॑पृत॒मर्व॑तः |<span class='RishiDevChandas'>{बार्हस्पत्यो भरद्वाजः | इन्द्राग्नी | गायत्री}</span><p>इ‌न्द्र॑म॒ग्निं च॒ वोळ्ह॑वे ||12 || </td>
</tr>
<tr>
<td class='VargaColorType1'>उ॒भा वा᳚मि‌न्द्राग्नी, आहु॒वध्या᳚, उ॒भा राध॑सः स॒ह मा᳚द॒यध्यै᳚ |<span class='RishiDevChandas'>{बार्हस्पत्यो भरद्वाजः | इन्द्राग्नी | त्रिष्टुप्}</span><p>उ॒भा दा॒तारा᳚वि॒षां र॑यी॒णामु॒भा वाज॑स्य सा॒तये᳚ हुवे वाम् ||13 || </td>
</tr>
<tr>
<td class='VargaColorType1'>आ नो॒ गव्ये᳚भि॒रश्व्यै᳚र्वस॒व्यै॒३॑(ऐ॒)रुप॑ गच्छतम् |<span class='RishiDevChandas'>{बार्हस्पत्यो भरद्वाजः | इन्द्राग्नी | बृहती}</span><p>सखा᳚यौ दे॒वौ स॒ख्याय॑ श॒म्भुवे᳚‌न्द्रा॒ग्नी ता ह॑वामहे ||14 || </td>
</tr>
<tr>
<td class='VargaColorType1'>इ‌न्द्रा᳚ग्नी शृणु॒तं हवं॒ यज॑मानस्य सुन्व॒तः |<span class='RishiDevChandas'>{बार्हस्पत्यो भरद्वाजः | इन्द्राग्नी | अनुष्टुप्}</span><p>वी॒तं ह॒व्यान्या ग॑तं॒ पिब॑तं सो॒म्यं मधु॑ ||15 || </td>
</tr>
<tr>
<td class='SuktaLabel'>[140] इयमददादिति चतुर्दशर्चस्य सूक्तस्य बार्हस्पत्योभरद्वाजः सरस्वतीगायत्री आद्यास्तिस्रत्रयोदशीचजगत्योंत्यात्रिष्टुप् |<span class='MantraNumbering'>{मंडल:6, अनुवाक:5, सूक्त:12}{अष्टक:4, अध्याय:8}</span>
</td>
</tr>
<tr>
<td class='VargaColorType2'>इ॒यम॑ददाद्रभ॒समृ॑ण॒च्युतं॒ दिवो᳚दासं वध्र्य॒श्वाय॑ दा॒शुषे᳚ |<span class='RishiDevChandas'>{बार्हस्पत्यो भरद्वाजः | सरस्वती | जगती}</span><p>या शश्व᳚‌न्तमाच॒खादा᳚व॒सं प॒णिं ता ते᳚ दा॒त्राणि॑ तवि॒षा स॑रस्वति ||1 || <span class='MantraNumbering'>वर्ग:30</span></td>
</tr>
<tr>
<td class='VargaColorType2'>इ॒यं शुष्मे᳚भिर्बिस॒खा, इ॑वारुज॒त्सानु॑ गिरी॒णां त॑वि॒षेभि॑रू॒र्मिभिः॑ |<span class='RishiDevChandas'>{बार्हस्पत्यो भरद्वाजः | सरस्वती | जगती}</span><p>पा॒रा॒व॒त॒घ्नीमव॑से सुवृ॒क्तिभिः॒ सर॑स्वती॒मा वि॑वासेम धी॒तिभिः॑ ||2 || </td>
</tr>
<tr>
<td class='VargaColorType2'>सर॑स्वति देव॒निदो॒ नि ब॑र्हय प्र॒जां विश्व॑स्य॒ बृस॑यस्य मा॒यिनः॑ |<span class='RishiDevChandas'>{बार्हस्पत्यो भरद्वाजः | सरस्वती | जगती}</span><p>उ॒त क्षि॒तिभ्यो॒ऽवनी᳚रवि‌न्दो वि॒षमे᳚भ्यो, अस्रवो वाजिनीवति ||3 || </td>
</tr>
<tr>
<td class='VargaColorType2'>प्र णो᳚ दे॒वी सर॑स्वती॒ वाजे᳚भिर्वा॒जिनी᳚वती |<span class='RishiDevChandas'>{बार्हस्पत्यो भरद्वाजः | सरस्वती | गायत्री}</span><p>धी॒नाम॑वि॒त्र्य॑वतु ||4 || </td>
</tr>
<tr>
<td class='VargaColorType2'>यस्त्वा᳚ देवि सरस्वत्युपब्रू॒ते धने᳚ हि॒ते |<span class='RishiDevChandas'>{बार्हस्पत्यो भरद्वाजः | सरस्वती | गायत्री}</span><p>इ‌न्द्रं॒ न वृ॑त्र॒तूर्ये᳚ ||5 || </td>
</tr>
<tr>
<td class='VargaColorType1'>त्वं दे᳚वि सरस्व॒त्यवा॒ वाजे᳚षु वाजिनि |<span class='RishiDevChandas'>{बार्हस्पत्यो भरद्वाजः | सरस्वती | गायत्री}</span><p>रदा᳚ पू॒षेव॑ नः स॒निम् ||6 || <span class='MantraNumbering'>वर्ग:31</span></td>
</tr>
<tr>
<td class='VargaColorType1'>उ॒त स्या नः॒ सर॑स्वती घो॒रा हिर᳚ण्यवर्तनिः |<span class='RishiDevChandas'>{बार्हस्पत्यो भरद्वाजः | सरस्वती | गायत्री}</span><p>वृ॒त्र॒घ्नी व॑ष्टि सुष्टु॒तिम् ||7 || </td>
</tr>
<tr>
<td class='VargaColorType1'>यस्या᳚, अन॒‌न्तो, अह्रु॑तस्त्वे॒षश्च॑रि॒ष्णुर᳚र्ण॒वः |<span class='RishiDevChandas'>{बार्हस्पत्यो भरद्वाजः | सरस्वती | गायत्री}</span><p>अम॒श्चर॑ति॒ रोरु॑वत् ||8 || </td>
</tr>
<tr>
<td class='VargaColorType1'>सा नो॒ विश्वा॒, अति॒ द्विषः॒ स्वसॄ᳚र॒न्या, ऋ॒ताव॑री |<span class='RishiDevChandas'>{बार्हस्पत्यो भरद्वाजः | सरस्वती | गायत्री}</span><p>अत॒न्नहे᳚व॒ सूर्यः॑ ||9 || </td>
</tr>
<tr>
<td class='VargaColorType1'>उ॒त नः॑ प्रि॒या प्रि॒यासु॑ स॒प्तस्व॑सा॒ सुजु॑ष्टा |<span class='RishiDevChandas'>{बार्हस्पत्यो भरद्वाजः | सरस्वती | गायत्री}</span><p>सर॑स्वती॒ स्तोम्या᳚ भूत् ||10 || </td>
</tr>
<tr>
<td class='VargaColorType2'>आ॒प॒प्रुषी॒ पार्थि॑वान्यु॒रु रजो᳚, अ॒‌न्तरि॑क्षम् |<span class='RishiDevChandas'>{बार्हस्पत्यो भरद्वाजः | सरस्वती | गायत्री}</span><p>सर॑स्वती नि॒दस्पा᳚तु ||11 || <span class='MantraNumbering'>वर्ग:32</span></td>
</tr>
<tr>
<td class='VargaColorType2'>त्रि॒ष॒धस्था᳚ स॒प्तधा᳚तुः॒ पंच॑ जा॒ता व॒र्धय᳚‌न्ती |<span class='RishiDevChandas'>{बार्हस्पत्यो भरद्वाजः | सरस्वती | गायत्री}</span><p>वाजे᳚वाजे॒ हव्या᳚ भूत् ||12 || </td>
</tr>
<tr>
<td class='VargaColorType2'>प्र या म॑हि॒म्ना म॒हिना᳚सु॒ चेकि॑ते द्यु॒म्नेभि॑र॒न्या, अ॒पसा᳚म॒पस्त॑मा |<span class='RishiDevChandas'>{बार्हस्पत्यो भरद्वाजः | सरस्वती | जगती}</span><p>रथ॑ इव बृह॒ती वि॒भ्वने᳚ कृ॒तोप॒स्तुत्या᳚ चिकि॒तुषा॒ सर॑स्वती ||13 || </td>
</tr>
<tr>
<td class='VargaColorType2'>सर॑स्वत्य॒भि नो᳚ नेषि॒ वस्यो॒ माप॑ स्फरीः॒ पय॑सा॒ मा न॒ आ ध॑क् |<span class='RishiDevChandas'>{बार्हस्पत्यो भरद्वाजः | सरस्वती | त्रिष्टुप्}</span><p>जु॒षस्व॑ नः स॒ख्या वे॒श्या᳚ च॒ मा त्वत्‌ क्षेत्रा॒ण्यर॑णानि गन्म ||14 || </td>
</tr>
</tbody>
</table>
</body>
</html>
